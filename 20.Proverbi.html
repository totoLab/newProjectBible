<!doctype html>
<html>
	<head>
		<meta charset="utf-8">
		<meta name="viewport" content="width=device-width, initial-scale=1.0, maximum-scale=1.0, user-scalable=no">

		<title>20.Proverbi</title>

		<link rel="stylesheet" href="dist/reset.css">
		<link rel="stylesheet" href="dist/reveal.css">
		<link rel="stylesheet" href="dist/theme/default.css" id="theme">

		<!-- Theme used for syntax highlighted code -->
		<link rel="stylesheet" href="plugin/highlight/monokai.css" id="highlight-theme">
	</head>
	<body>
		<div class="reveal">
			<div class="slides">
				<section>20.Proverbi</section>

<section>20.Proverbi Capitolo 1
    <section></section>
    <section>1 Proverbi di Salomone, figliuolo di Davide, re d’Israele; </section>
    <section>2 perché l’uomo conosca la sapienza e l’istruzione, e intenda i detti sensati; </section>
    <section>3 perché riceva istruzione circa l’assennatezza, la giustizia, l’equità, la dirittura; </section>
    <section>4 per dare accorgimento ai semplici, e conoscenza e riflessione al giovane. </section>
    <section>5 Il savio ascolterà, e accrescerà il suo sapere; l’uomo intelligente ne ritrarrà buone direzioni </section>
    <section>6 per capire i proverbi e le allegorie, le parole dei savi e i loro enigmi. </section>
    <section>7 Il timore dell’Eterno è il principio della scienza; gli stolti disprezzano la sapienza e l’istruzione. </section>
    <section>8 Ascolta, figliuol mio, l’istruzione di tuo padre e non ricusare l’insegnamento di tua madre; </section>
    <section>9 poiché saranno una corona di grazia sul tuo capo, e monili al tuo collo. </section>
    <section>10 Figliuol mio, se i peccatori ti vogliono sedurre, non dar loro retta. </section>
    <section>11 Se dicono: - ‘Vieni con noi; mettiamoci in agguato per uccidere; tendiamo insidie senza motivo all’innocente; </section>
    <section>12 inghiottiamoli vivi, come il soggiorno de’ morti, e tutt’interi come quelli che scendon nella fossa; </section>
    <section>13 noi troveremo ogni sorta di beni preziosi, empiremo le nostre case di bottino; </section>
    <section>14 tu trarrai a sorte la tua parte con noi, non ci sarà fra noi tutti che una borsa sola’ - </section>
    <section>15 figliuol mio, non t’incamminare con essi; trattieni il tuo piè lungi dal loro sentiero; </section>
    <section>16 poiché i loro piedi corrono al male ed essi s’affrettano a spargere il sangue. </section>
    <section>17 Si tende invano la rete dinanzi a ogni sorta d’uccelli; </section>
    <section>18 ma costoro pongono agguati al loro proprio sangue, e tendono insidie alla stessa loro vita. </section>
    <section>19 Tal è la sorte di chiunque è avido di guadagno; esso toglie la vita a chi lo possiede. </section>
    <section>20 La sapienza grida per le vie, fa udire la sua voce per le piazze; </section>
    <section>21 nei crocicchi affollati ella chiama, all’ingresso delle porte, in città, pronunzia i suoi discorsi: </section>
    <section>22 ‘Fino a quando, o scempi, amerete la scempiaggine? fino a quando gli schernitori prenderanno gusto a schernire e gli stolti avranno in odio la scienza? </section>
    <section>23 Volgetevi a udire la mia riprensione; ecco, io farò sgorgare su voi lo spirito mio, vi farò conoscere le mie parole... </section>
    <section>24 Ma poiché, quand’ho chiamato avete rifiutato d’ascoltare, quand’ho steso la mano nessun vi ha badato, </section>
    <section>25 anzi avete respinto ogni mio consiglio e della mia correzione non ne avete voluto sapere, </section>
    <section>26 anch’io mi riderò delle vostre sventure, mi farò beffe quando lo spavento vi piomberà addosso; </section>
    <section>27 quando lo spavento vi piomberà addosso come una tempesta quando la sventura v’investirà come un uragano, e vi cadranno addosso la distretta e l’angoscia. </section>
    <section>28 Allora mi chiameranno, ma io non risponderò; mi cercheranno con premura ma non mi troveranno. </section>
    <section>29 Poiché hanno odiato la scienza e non hanno scelto il timor dell’Eterno </section>
    <section>30 e non hanno voluto sapere dei miei consigli e hanno disdegnato ogni mia riprensione, </section>
    <section>31 si pasceranno del frutto della loro condotta, e saranno saziati dei loro propri consigli. </section>
    <section>32 Poiché il pervertimento degli scempi li uccide, e lo sviarsi degli stolti li fa perire; </section>
    <section>33 ma chi m’ascolta se ne starà al sicuro, sarà tranquillo, senza paura d’alcun male’. </section>
</section>

<section>20.Proverbi Capitolo 2
    <section></section>
    <section>1 Figliuol mio, se ricevi le mie parole e serbi con cura i miei comandamenti, </section>
    <section>2 prestando orecchio alla sapienza e inclinando il cuore all’intelligenza; </section>
    <section>3 sì, se chiami il discernimento e rivolgi la tua voce all’intelligenza, </section>
    <section>4 se la cerchi come l’argento e ti dai a scavarla come un tesoro, </section>
    <section>5 Allora intenderai il timor dell’Eterno, e troverai la conoscenza di Dio. </section>
    <section>6 Poiché l’Eterno dà la sapienza; dalla sua bocca procedono la scienza e l’intelligenza. </section>
    <section>7 Egli tiene in serbo per gli uomini retti un aiuto potente, uno scudo per quelli che camminano integramente, </section>
    <section>8 affin di proteggere i sentieri della equità e di custodire la via dei suoi fedeli. </section>
    <section>9 Allora intenderai la giustizia, l’equità, la rettitudine, tutte le vie del bene. </section>
    <section>10 Perché la sapienza t’entrerà nel cuore, e la scienza sarà gradevole all’anima tua; </section>
    <section>11 la riflessione veglierà su te, e l’intelligenza ti proteggerà; </section>
    <section>12 ti scamperà così dalla via malvagia, dalla gente che parla di cose perverse, </section>
    <section>13 da quelli che lasciano i sentieri della rettitudine per camminare nella via delle tenebre, </section>
    <section>14 che godono a fare il male e si compiacciono delle perversità del malvagio, </section>
    <section>15 che seguono sentieri storti e battono vie tortuose. </section>
    <section>16 Ti scamperà dalla donna adultera, dalla infedele che usa parole melate, </section>
    <section>17 che ha abbandonato il compagno della sua giovinezza e ha dimenticato il patto del suo Dio. </section>
    <section>18 Poiché la sua casa pende verso la morte, e i suoi sentieri menano ai defunti. </section>
    <section>19 Nessuno di quelli che vanno da lei ne ritorna, nessuno riprende i sentieri della vita. </section>
    <section>20 Così camminerai per la via dei buoni, e rimarrai nei sentieri dei giusti. </section>
    <section>21 Ché gli uomini retti abiteranno la terra, e quelli che sono integri vi rimarranno; </section>
    <section>22 ma gli empi saranno sterminati di sulla terra e gli sleali ne saranno divelti. </section>
</section>

<section>20.Proverbi Capitolo 3
    <section></section>
    <section>1 Figliuol mio, non dimenticare il mio insegnamento, e il tuo cuore osservi i miei comandamenti, </section>
    <section>2 perché ti procureranno lunghi giorni, anni di vita e di prosperità. </section>
    <section>3 Bontà e verità non ti abbandonino; lègatele al collo, scrivile sulla tavola del tuo cuore; </section>
    <section>4 troverai così grazia e buon senno agli occhi di Dio e degli uomini. </section>
    <section>5 Confidati nell’Eterno con tutto il cuore, e non t’appoggiare sul tuo discernimento. </section>
    <section>6 Riconoscilo in tutte le tue vie, ed egli appianerà i tuoi sentieri. </section>
    <section>7 Non ti stimar savio da te stesso; temi l’Eterno e ritirati dal male; </section>
    <section>8 questo sarà la salute del tuo corpo, e un refrigerio alle tue ossa. </section>
    <section>9 Onora l’Eterno con i tuoi beni e con le primizie d’ogni tua rendita; </section>
    <section>10 i tuoi granai saran ripieni d’abbondanza e i tuoi tini traboccheranno di mosto. </section>
    <section>11 Figliuol mio, non disdegnare la correzione dell’Eterno, e non ti ripugni la sua riprensione; </section>
    <section>12 ché l’Eterno riprende colui ch’egli ama, come un padre il figliuolo che gradisce. </section>
    <section>13 Beato l’uomo che ha trovato la sapienza, e l’uomo che ottiene l’intelligenza! </section>
    <section>14 Poiché il guadagno ch’essa procura è preferibile a quel dell’argento, e il profitto che se ne trae val più dell’oro fino. </section>
    <section>15 Essa è più pregevole delle perle, e quanto hai di più prezioso non l’equivale. </section>
    <section>16 Lunghezza di vita è nella sua destra; ricchezza e gloria nella sua sinistra. </section>
    <section>17 Le sue vie son vie dilettevoli, e tutti i suoi sentieri sono pace. </section>
    <section>18 Essa è un albero di vita per quei che l’afferrano, e quei che la ritengon fermamente sono beati. </section>
    <section>19 Con la sapienza l’Eterno fondò la terra, e con l’intelligenza rese stabili i cieli. </section>
    <section>20 Per la sua scienza gli abissi furono aperti, e le nubi distillano la rugiada. </section>
    <section>21 Figliuol mio, queste cose non si dipartano mai dagli occhi tuoi! Ritieni la saviezza e la riflessione! </section>
    <section>22 Esse saranno la vita dell’anima tua e un ornamento al tuo collo. </section>
    <section>23 Allora camminerai sicuro per la tua via, e il tuo piede non inciamperà. </section>
    <section>24 Quando ti metterai a giacere non avrai paura; giacerai, e il sonno tuo sarà dolce. </section>
    <section>25 Non avrai da temere i sùbiti spaventi, né la ruina degli empi, quando avverrà; </section>
    <section>26 perché l’Eterno sarà la tua sicurezza, e preserverà il tuo piede da ogn’insidia. </section>
    <section>27 Non rifiutare un benefizio a chi vi ha diritto, quand’è in tuo potere di farlo. </section>
    <section>28 Non dire al tuo prossimo: ‘Va’ e torna’ e ‘te lo darò domani’, quand’hai di che dare. </section>
    <section>29 Non macchinare il male contro il tuo prossimo, mentr’egli abita fiducioso con te. </section>
    <section>30 Non intentar causa ad alcuno senza motivo, allorché non t’ha fatto alcun torto. </section>
    <section>31 Non portare invidia all’uomo violento, e non scegliere alcuna delle sue vie; </section>
    <section>32 poiché l’Eterno ha in abominio l’uomo perverso, ma l’amicizia sua è per gli uomini retti. </section>
    <section>33 La maledizione dell’Eterno è nella casa dell’empio, ma egli benedice la dimora dei giusti. </section>
    <section>34 Se schernisce gli schernitori, fa grazia agli umili. </section>
    <section>35 I savi erederanno la gloria, ma l’ignominia è la parte degli stolti. </section>
</section>

<section>20.Proverbi Capitolo 4
    <section></section>
    <section>1 Figliuoli, ascoltate l’istruzione di un padre, e state attenti a imparare il discernimento; </section>
    <section>2 perché io vi do una buona dottrina; non abbandonate il mio insegnamento. </section>
    <section>3 Quand’ero ancora fanciullo presso mio padre, tenero ed unico presso mia madre, </section>
    <section>4 egli mi ammaestrava e mi diceva: ‘Il tuo cuore ritenga le mie parole; osserva i miei comandamenti, e vivrai. </section>
    <section>5 Acquista sapienza, acquista intelligenza; non dimenticare le parole della mia bocca, e non te ne sviare; </section>
    <section>6 non abbandonare la sapienza, ed essa ti custodirà; amala, ed essa ti proteggerà. </section>
    <section>7 Il principio della sapienza è: Acquista la sapienza. Sì, a costo di quanto possiedi, acquista l’intelligenza. </section>
    <section>8 Esaltala, ed essa t’innalzerà; essa ti coprirà di gloria, quando l’avrai abbracciata. </section>
    <section>9 Essa ti metterà sul capo una corona di grazia, ti farà dono d’un magnifico diadema’. </section>
    <section>10 Ascolta, figliuol mio, ricevi le mie parole, e anni di vita ti saranno moltiplicati. </section>
    <section>11 Io ti mostro la via della sapienza, t’avvio per i sentieri della rettitudine. </section>
    <section>12 Se cammini, i tuoi passi non saran raccorciati; e se corri, non inciamperai. </section>
    <section>13 Afferra saldamente l’istruzione, non la lasciar andare; serbala, perch’essa è la tua vita. </section>
    <section>14 Non entrare nel sentiero degli empi, e non t’inoltrare per la via de’ malvagi; </section>
    <section>15 schivala, non passare per essa; allontanatene, e va’ oltre. </section>
    <section>16 Poiché essi non posson dormire se non han fatto del male, e il sonno è loro tolto se non han fatto cader qualcuno. </section>
    <section>17 Essi mangiano il pane dell’empietà, e bevono il vino della violenza; </section>
    <section>18 ma il sentiero dei giusti è come la luce che spunta e va vie più risplendendo, finché sia giorno perfetto. </section>
    <section>19 La via degli empi è come il buio; essi non scorgono ciò che li farà cadere. </section>
    <section>20 Figliuol mio, sta’ attento alle mie parole, inclina l’orecchio ai miei detti; </section>
    <section>21 non si dipartano mai dai tuoi occhi, serbali nel fondo del cuore; </section>
    <section>22 poiché sono vita per quelli che li trovano, e salute per tutto il loro corpo. </section>
    <section>23 Custodisci il tuo cuore più d’ogni altra cosa, poiché da esso procedono le sorgenti della vita. </section>
    <section>24 Rimuovi da te la perversità della bocca, e allontana da te la falsità delle labbra. </section>
    <section>25 Gli occhi tuoi guardino bene in faccia, e le tue palpebre si dirigano dritto davanti a te. </section>
    <section>26 Appiana il sentiero dei tuoi piedi, e tutte le tue vie siano ben preparate. </section>
    <section>27 Non piegare né a destra né a sinistra; ritira il tuo piede dal male. </section>
</section>

<section>20.Proverbi Capitolo 5
    <section></section>
    <section>1 Figliuol mio, sta’ attento alla mia sapienza, inclina l’orecchio alla mia intelligenza, </section>
    <section>2 affinché tu conservi l’accorgimento, e le tue labbra ritengano la scienza. </section>
    <section>3 Poiché le labbra dell’adultera stillano miele, e la sua bocca è più morbida dell’olio; </section>
    <section>4 ma la fine cui mena è amara come l’assenzio, è acuta come una spada a due tagli. </section>
    <section>5 I suoi piedi scendono alla morte, i suoi passi fan capo al soggiorno dei defunti. </section>
    <section>6 Lungi dal prendere il sentiero della vita, le sue vie sono erranti, e non sa dove va. </section>
    <section>7 Or dunque, figliuoli, ascoltatemi, e non vi dipartite dalle parole della mia bocca. </section>
    <section>8 Tieni lontana da lei la tua via, e non t’accostare alla porta della sua casa, </section>
    <section>9 per non dare ad altri il fiore della tua gioventù, e i tuoi anni al tiranno crudele; </section>
    <section>10 perché degli stranieri non si sazino de’ tuoi beni, e le tue fatiche non vadano in casa d’altri; </section>
    <section>11 perché tu non abbia a gemere quando verrà la tua fine, quando la tua carne e il tuo corpo saran consumati, </section>
    <section>12 e tu non dica: ‘Come ho fatto a odiare la correzione, e come ha potuto il cuor mio sprezzare la riprensione? </section>
    <section>13 come ho fatto a non ascoltare la voce di chi m’ammaestrava, e a non porger l’orecchio a chi m’insegnava? </section>
    <section>14 poco mancò che non mi trovassi immerso in ogni male, in mezzo al popolo ed all’assemblea’. </section>
    <section>15 Bevi l’acqua della tua cisterna, l’acqua viva del tuo pozzo. </section>
    <section>16 Le tue fonti debbon esse spargersi al di fuori? e i tuoi rivi debbon essi scorrer per le strade? </section>
    <section>17 Siano per te solo, e non per degli stranieri con te. </section>
    <section>18 Sia benedetta la tua fonte, e vivi lieto con la sposa della tua gioventù. </section>
    <section>19 Cerva d’amore, cavriola di grazia, le sue carezze t’inebrino in ogni tempo, e sii del continuo rapito nell’affetto suo. </section>
    <section>20 E perché, figliuol mio, t’invaghiresti d’un’estranea, e abbracceresti il seno della donna altrui? </section>
    <section>21 Ché le vie dell’uomo stan davanti agli occhi dell’Eterno, il quale osserva tutti i sentieri di lui. </section>
    <section>22 L’empio sarà preso nelle proprie iniquità, e tenuto stretto dalle funi del suo peccato. </section>
    <section>23 Egli morrà per mancanza di correzione, andrà vacillando per la grandezza della sua follia. </section>
</section>

<section>20.Proverbi Capitolo 6
    <section></section>
    <section>1 Figliuol mio, se ti sei reso garante per il tuo prossimo, se ti sei impegnato per un estraneo, </section>
    <section>2 sei còlto nel laccio dalle parole della tua bocca, sei preso dalle parole della tua bocca. </section>
    <section>3 Fa’ questo, figliuol mio; disimpegnati, perché sei caduto in mano del tuo prossimo. Va’, gettati ai suoi piedi, insisti, </section>
    <section>4 non dar sonno ai tuoi occhi né sopore alle tue palpebre; </section>
    <section>5 disimpegnati come il cavriolo di man del cacciatore, come l’uccello di mano dell’uccellatore. </section>
    <section>6 Va’, pigro, alla formica; considera il suo fare, e diventa savio! </section>
    <section>7 Essa non ha né capo, né sorvegliante, né padrone; </section>
    <section>8 prepara il suo cibo nell’estate, e raduna il suo mangiare durante la raccolta. </section>
    <section>9 Fino a quando, o pigro, giacerai? quando ti desterai dal tuo sonno? </section>
    <section>10 Dormire un po’, sonnecchiare un po’, incrociare un po’ le mani per riposare... </section>
    <section>11 e la tua povertà verrà come un ladro, e la tua indigenza, come un uomo armato. </section>
    <section>12 L’uomo da nulla, l’uomo iniquo cammina colla falsità sulle labbra; </section>
    <section>13 ammicca cogli occhi, parla coi piedi, fa segni con le dita; </section>
    <section>14 ha la perversità nel cuore, macchina del male in ogni tempo, semina discordie; </section>
    <section>15 perciò la sua ruina verrà ad un tratto, in un attimo sarà distrutto, senza rimedio. </section>
    <section>16 Sei cose odia l’Eterno, anzi sette gli sono in abominio: </section>
    <section>17 gli occhi alteri, la lingua bugiarda, le mani che spandono sangue innocente, </section>
    <section>18 il cuore che medita disegni iniqui, i piedi che corron frettolosi al male, </section>
    <section>19 il falso testimonio che proferisce menzogne, e chi semina discordie tra fratelli. </section>
    <section>20 Figliuol mio, osserva i precetti di tuo padre, e non trascurare gl’insegnamenti di tua madre; </section>
    <section>21 tienteli del continuo legati sul cuore e attaccati al collo. </section>
    <section>22 Quando camminerai, ti guideranno; quando giacerai, veglieranno su te; quando ti risveglierai, ragioneranno teco. </section>
    <section>23 Poiché il precetto è una lampada e l’insegnamento una luce, e le correzioni della disciplina son la via della vita, </section>
    <section>24 per guardarti dalla donna malvagia, dalle parole lusinghevoli della straniera. </section>
    <section>25 Non bramare in cuor tuo la sua bellezza, e non ti lasciar prendere dalle sue palpebre; </section>
    <section>26 ché per una donna corrotta uno si riduce a un pezzo di pane, e la donna adultera sta in agguato contro un’anima preziosa. </section>
    <section>27 Uno si metterà forse del fuoco in seno senza che i suoi abiti si brucino? </section>
    <section>28 camminerà forse sui carboni accesi senza scottarsi i piedi? </section>
    <section>29 Così è di chi va dalla moglie del prossimo; chi la tocca non rimarrà impunito. </section>
    <section>30 Non si disprezza il ladro che ruba per saziarsi quand’ha fame; </section>
    <section>31 se è còlto, restituirà anche il settuplo, darà tutti i beni della sua casa. </section>
    <section>32 Ma chi commette un adulterio è privo di senno; chi fa questo vuol rovinar se stesso. </section>
    <section>33 Troverà ferite ed ignominia, e l’obbrobrio suo non sarà mai cancellato; </section>
    <section>34 ché la gelosia rende furioso il marito, il quale sarà senza pietà nel dì della vendetta; </section>
    <section>35 non avrà riguardo a riscatto di sorta, e anche se tu moltiplichi i regali, non sarà soddisfatto. </section>
</section>

<section>20.Proverbi Capitolo 7
    <section></section>
    <section>1 Figliuol mio, ritieni le mie parole, e fa’ tesoro de’ miei comandamenti. </section>
    <section>2 Osserva i miei comandamenti e vivrai; custodisci il mio insegnamento come la pupilla degli occhi. </section>
    <section>3 Lègateli alle dita, scrivili sulla tavola del tuo cuore. </section>
    <section>4 Di’ alla sapienza: ‘Tu sei mia sorella’, e chiama l’intelligenza amica tua, </section>
    <section>5 affinché ti preservino dalla donna altrui, dall’estranea che usa parole melate. </section>
    <section>6 Ero alla finestra della mia casa, e dietro alla mia persiana stavo guardando, </section>
    <section>7 quando vidi, tra gli sciocchi, scòrsi, tra i giovani, un ragazzo privo di senno, </section>
    <section>8 che passava per la strada, presso all’angolo dov’essa abitava, e si dirigeva verso la casa di lei, </section>
    <section>9 al crepuscolo, sul declinar del giorno, allorché la notte si faceva nera, oscura. </section>
    <section>10 Ed ecco farglisi incontro una donna in abito da meretrice e astuta di cuore, </section>
    <section>11 turbolenta e proterva, che non teneva piede in casa: </section>
    <section>12 ora in istrada, ora per le piazze, e in agguato presso ogni canto. </section>
    <section>13 Essa lo prese, lo baciò, e sfacciatamente gli disse: </section>
    <section>14 ‘Dovevo fare un sacrifizio di azioni di grazie; oggi ho sciolto i miei voti; </section>
    <section>15 perciò ti son venuta incontro per cercarti, e t’ho trovato. </section>
    <section>16 Ho guarnito il mio letto di morbidi tappeti, di coperte ricamate con filo d’Egitto; </section>
    <section>17 l’ho profumato di mirra, d’aloè e di cinnamomo. </section>
    <section>18 Vieni inebriamoci d’amore fino al mattino, sollazziamoci in amorosi piaceri; </section>
    <section>19 giacché il mio marito non è a casa; è andato in viaggio lontano; </section>
    <section>20 ha preso seco un sacchetto di danaro, non tornerà a casa che al plenilunio’. </section>
    <section>21 Ella lo sedusse con le sue molte lusinghe, lo trascinò con la dolcezza delle sue labbra. </section>
    <section>22 Egli le andò dietro subito, come un bove va al macello, come uno stolto è menato ai ceppi che lo castigheranno, </section>
    <section>23 come un uccello s’affretta al laccio, senza sapere ch’è teso contro la sua vita, finché una freccia gli trapassi il fegato. </section>
    <section>24 Or dunque, figliuoli, ascoltatemi, e state attenti alle parole della mia bocca. </section>
    <section>25 Il tuo cuore non si lasci trascinare nelle vie d’una tal donna; non ti sviare per i suoi sentieri; </section>
    <section>26 ché molti ne ha fatti cadere feriti a morte, e grande è la moltitudine di quelli che ha uccisi. </section>
    <section>27 La sua casa è la via del soggiorno de’ defunti, la strada che scende ai penetrali della morte. </section>
</section>

<section>20.Proverbi Capitolo 8
    <section></section>
    <section>1 La sapienza non grida ella? e l’intelligenza non fa ella udire la sua voce? </section>
    <section>2 Ella sta in piè al sommo dei luoghi elevati, sulla strada, ai crocicchi; </section>
    <section>3 grida presso le porte, all’ingresso della città, nei viali che menano alle porte: </section>
    <section>4 ‘Chiamo voi, o uomini principali, e la mia voce si rivolge ai figli del popolo. </section>
    <section>5 Imparate, o semplici, l’accorgimento, e voi, stolti, diventate intelligenti di cuore! </section>
    <section>6 Ascoltate, perché dirò cose eccellenti, e le mie labbra s’apriranno a insegnar cose rette. </section>
    <section>7 Poiché la mia bocca esprime il vero, e le mie labbra abominano l’empietà. </section>
    <section>8 Tutte le parole della mia bocca son conformi a giustizia, non v’è nulla di torto o di perverso in esse. </section>
    <section>9 Son tutte piane per l’uomo intelligente, e rette per quelli che han trovato la scienza. </section>
    <section>10 Ricevete la mia istruzione anziché l’argento, e la scienza anziché l’oro scelto; </section>
    <section>11 poiché la sapienza val più delle perle, e tutti gli oggetti preziosi non la equivalgono. </section>
    <section>12 Io, la sapienza, sto con l’accorgimento, e trovo la scienza della riflessione. </section>
    <section>13 Il timore dell’Eterno è odiare il male; io odio la superbia, l’arroganza, la via del male e la bocca perversa. </section>
    <section>14 A me appartiene il consiglio e il buon successo; io sono l’intelligenza, a me appartiene la forza. </section>
    <section>15 Per mio mezzo regnano i re, e i principi decretano ciò ch’è giusto. </section>
    <section>16 Per mio mezzo governano i capi, i nobili, tutti i giudici della terra. </section>
    <section>17 Io amo quelli che m’amano, e quelli che mi cercano mi trovano. </section>
    <section>18 Con me sono ricchezze e gloria, i beni permanenti e la giustizia. </section>
    <section>19 Il mio frutto è migliore dell’oro fino, e il mio prodotto val più che argento eletto. </section>
    <section>20 Io cammino per la via della giustizia, per i sentieri dell’equità, </section>
    <section>21 per far eredi di beni reali quelli che m’amano, e per riempire i loro tesori. </section>
    <section>22 L’Eterno mi formò al principio de’ suoi atti, prima di fare alcuna delle opere sue, ab antico. </section>
    <section>23 Fui stabilita ab eterno, dal principio, prima che la terra fosse. </section>
    <section>24 Fui generata quando non c’erano ancora abissi, quando ancora non c’erano sorgenti rigurgitanti d’acqua. </section>
    <section>25 Fui generata prima che i monti fossero fondati, prima ch’esistessero le colline, </section>
    <section>26 quand’egli ancora non avea fatto né la terra né i campi né le prime zolle della terra coltivabile. </section>
    <section>27 Quand’egli disponeva i cieli io ero là; quando tracciava un circolo sulla superficie dell’abisso, </section>
    <section>28 quando condensava le nuvole in alto, quando rafforzava le fonti dell’abisso, </section>
    <section>29 quando assegnava al mare il suo limite perché le acque non oltrepassassero il suo cenno, quando poneva i fondamenti della terra, </section>
    <section>30 io ero presso di lui come un artefice, ero del continuo esuberante di gioia, mi rallegravo in ogni tempo nel suo cospetto; </section>
    <section>31 mi rallegravo nella parte abitabile della sua terra, e trovavo la mia gioia tra i figliuoli degli uomini. </section>
    <section>32 Ed ora, figliuoli, ascoltatemi; beati quelli che osservano le mie vie! </section>
    <section>33 Ascoltate l’istruzione, siate savi, e non la rigettate! </section>
    <section>34 Beato l’uomo che m’ascolta, che veglia ogni giorno alle mie porte, che vigila alla soglia della mia casa! </section>
    <section>35 Poiché chi mi trova trova la vita, e ottiene favore dall’Eterno. </section>
    <section>36 Ma chi pecca contro di me, fa torto all’anima sua; tutti quelli che m’odiano, amano la morte’. </section>
</section>

<section>20.Proverbi Capitolo 9
    <section></section>
    <section>1 La sapienza ha fabbricato la sua casa, ha lavorato le sue colonne, in numero di sette; </section>
    <section>2 ha ammazzato i suoi animali, ha drogato il suo vino, ed ha anche apparecchiato la sua mensa. </section>
    <section>3 Ha mandato fuori le sue ancelle, dall’alto dei luoghi elevati della città ella grida: </section>
    <section>4 ‘Chi è sciocco venga qua!’ A quelli che son privi di senno dice: </section>
    <section>5 ‘Venite, mangiate del mio pane e bevete del vino che ho drogato! </section>
    <section>6 Lasciate, o sciocchi, la stoltezza e vivrete, e camminate per la via dell’intelligenza!’ </section>
    <section>7 Chi corregge il beffardo s’attira vituperio, e chi riprende l’empio riceve affronto. </section>
    <section>8 Non riprendere il beffardo, per tema che t’odi; riprendi il savio, e t’amerà. </section>
    <section>9 Istruisci il savio e diventerà più savio che mai; ammaestra il giusto e accrescerà il suo sapere. </section>
    <section>10 Il principio della sapienza è il timor dell’Eterno, e conoscere il Santo è l’intelligenza. </section>
    <section>11 Poiché per mio mezzo ti saran moltiplicati i giorni, e ti saranno aumentati anni di vita. </section>
    <section>12 Se sei savio, sei savio per te stesso; se sei beffardo tu solo ne porterai la pena. </section>
    <section>13 La follia è una donna turbolenta, sciocca, che non sa nulla, nulla. </section>
    <section>14 Siede alla porta di casa, sopra una sedia, ne’ luoghi elevati della città, </section>
    <section>15 per gridare a quelli che passan per la via, che van diritti per la loro strada: </section>
    <section>16 ‘Chi è sciocco venga qua!’ E a chi è privo di senno dice: </section>
    <section>17 ‘Le acque rubate son dolci, e il pane mangiato di nascosto è soave’. </section>
    <section>18 Ma egli non sa che quivi sono i defunti, che i suoi convitati son nel fondo del soggiorno de’ morti. </section>
</section>

<section>20.Proverbi Capitolo 10
    <section></section>
    <section>1 Proverbi di Salomone. Un figliuol savio rallegra suo padre, ma un figliuolo stolto è il cordoglio di sua madre. </section>
    <section>2 I tesori d’empietà non giovano, ma la giustizia libera dalla morte. </section>
    <section>3 L’Eterno non permette che il giusto soffra la fame, ma respinge insoddisfatta l’avidità degli empi. </section>
    <section>4 Chi lavora con mano pigra impoverisce, ma la mano dei diligenti fa arricchire. </section>
    <section>5 Chi raccoglie nella estate è un figliuolo prudente, ma chi dorme durante la raccolta è un figliuolo che fa vergogna. </section>
    <section>6 Benedizioni vengono sul capo dei giusti, ma la violenza cuopre la bocca degli empi. </section>
    <section>7 La memoria del giusto è in benedizione, ma il nome degli empi marcisce. </section>
    <section>8 Il savio di cuore accetta i precetti, ma lo stolto di labbra va in precipizio. </section>
    <section>9 Chi cammina nella integrità cammina sicuro, ma chi va per vie tortuose sarà scoperto. </section>
    <section>10 Chi ammicca con l’occhio cagiona dolore, e lo stolto di labbra va in precipizio. </section>
    <section>11 La bocca del giusto è una fonte di vita, ma la bocca degli empi nasconde violenza. </section>
    <section>12 L’odio provoca liti, ma l’amore cuopre ogni fallo. </section>
    <section>13 Sulle labbra dell’uomo intelligente si trova la sapienza, ma il bastone è per il dosso di chi è privo di senno. </section>
    <section>14 I savi tengono in serbo la scienza, ma la bocca dello stolto è una rovina imminente. </section>
    <section>15 I beni del ricco sono la sua città forte; la rovina de’ poveri è la loro povertà. </section>
    <section>16 Il lavoro del giusto serve alla vita, le entrate dell’empio servono al peccato. </section>
    <section>17 Chi tien conto della correzione, segue il cammin della vita; ma chi non fa caso della riprensione, si smarrisce. </section>
    <section>18 Chi dissimula l’odio ha labbra bugiarde, e chi spande la calunnia è uno stolto. </section>
    <section>19 Nella moltitudine delle parole non manca la colpa, ma chi frena le sue labbra è prudente. </section>
    <section>20 La lingua del giusto è argento eletto; il cuore degli empi val poco. </section>
    <section>21 Le labbra del giusto pascono molti, ma gli stolti muoiono per mancanza di senno. </section>
    <section>22 Quel che fa ricchi è la benedizione dell’Eterno e il tormento che uno si dà non le aggiunge nulla. </section>
    <section>23 Commettere un delitto, per lo stolto, è come uno spasso; tale è la sapienza per l’uomo accorto. </section>
    <section>24 All’empio succede quello che teme, ma ai giusti è concesso quel che desiderano. </section>
    <section>25 Come procella che passa, l’empio non è più, ma il giusto ha un fondamento eterno. </section>
    <section>26 Come l’aceto ai denti e il fumo agli occhi, così è il pigro per chi lo manda. </section>
    <section>27 Il timor dell’Eterno accresce i giorni, ma gli anni degli empi saranno accorciati. </section>
    <section>28 L’aspettazione dei giusti è letizia, ma la speranza degli empi perirà. </section>
    <section>29 La via dell’Eterno è una fortezza per l’uomo integro, ma una rovina per gli operatori d’iniquità. </section>
    <section>30 Il giusto non sarà mai smosso, ma gli empi non abiteranno la terra. </section>
    <section>31 La bocca del giusto sgorga sapienza, ma la lingua perversa sarà soppressa. </section>
    <section>32 Le labbra del giusto conoscono ciò che è grato, ma la bocca degli empi è piena di perversità. </section>
</section>

<section>20.Proverbi Capitolo 11
    <section></section>
    <section>1 La bilancia falsa è un abominio per l’Eterno, ma il peso giusto gli è grato. </section>
    <section>2 Venuta la superbia, viene anche l’ignominia; ma la sapienza è con gli umili. </section>
    <section>3 L’integrità degli uomini retti li guida, ma la perversità dei perfidi è la loro rovina. </section>
    <section>4 Le ricchezze non servono a nulla nel giorno dell’ira, ma la giustizia salva da morte. </section>
    <section>5 La giustizia dell’uomo integro gli appiana la via, ma l’empio cade per la sua empietà. </section>
    <section>6 La giustizia degli uomini retti li libera, ma i perfidi restan presi nella loro propria malizia. </section>
    <section>7 Quando un empio muore, la sua speranza perisce, e l’aspettazione degl’iniqui è annientata. </section>
    <section>8 Il giusto è tratto fuor dalla distretta, e l’empio ne prende il posto. </section>
    <section>9 Con la sua bocca l’ipocrita rovina il suo prossimo, ma i giusti sono liberati dalla loro perspicacia. </section>
    <section>10 Quando i giusti prosperano, la città gioisce; ma quando periscono gli empi son gridi di giubilo. </section>
    <section>11 Per la benedizione degli uomini retti la città è esaltata, ma è sovvertita dalla bocca degli empi. </section>
    <section>12 Chi sprezza il prossimo è privo di senno, ma l’uomo accorto tace. </section>
    <section>13 Chi va sparlando svela i segreti, ma chi ha lo spirito leale tien celata la cosa. </section>
    <section>14 Quando manca una savia direzione il popolo cade; nel gran numero de’ consiglieri sta la salvezza. </section>
    <section>15 Chi si fa mallevadore d’un altro ne soffre danno, ma chi odia la mallevadoria è sicuro. </section>
    <section>16 La donna graziosa ottiene la gloria, e gli uomini forti ottengon la ricchezza. </section>
    <section>17 L’uomo benigno fa del bene a se stesso, ma il crudele tortura la sua propria carne. </section>
    <section>18 L’empio fa un’opera fallace, ma chi semina giustizia ha una ricompensa sicura. </section>
    <section>19 Così la giustizia mena alla vita, ma chi va dietro al male s’incammina alla morte. </section>
    <section>20 I perversi di cuore sono un abominio per l’Eterno, ma gl’integri nella loro condotta gli sono graditi. </section>
    <section>21 No, certo, il malvagio non rimarrà impunito, ma la progenie dei giusti scamperà. </section>
    <section>22 Una donna bella, ma senza giudizio, è un anello d’oro nel grifo d’un porco. </section>
    <section>23 Il desiderio dei giusti è il bene soltanto, ma la prospettiva degli empi è l’ira. </section>
    <section>24 C’è chi spande liberalmente e diventa più ricco, e c’è chi risparmia più del dovere e non fa che impoverire. </section>
    <section>25 L’anima benefica sarà nell’abbondanza, e chi annaffia sarà egli pure annaffiato. </section>
    <section>26 Chi detiene il grano è maledetto dal popolo, ma la benedizione è sul capo di chi lo vende. </section>
    <section>27 Chi procaccia il bene s’attira benevolenza, ma chi cerca il male, male gl’incoglierà. </section>
    <section>28 Chi confida nelle sue ricchezze cadrà, ma i giusti rinverdiranno a guisa di fronde. </section>
    <section>29 Chi getta lo scompiglio in casa sua erediterà vento, e lo stolto sarà lo schiavo di chi ha il cuor savio. </section>
    <section>30 Il frutto del giusto è un albero di vita, e il savio fa conquista d’anime. </section>
    <section>31 Ecco, il giusto riceve la sua retribuzione sulla terra, quanto più l’empio e il peccatore! </section>
</section>

<section>20.Proverbi Capitolo 12
    <section></section>
    <section>1 Chi ama la correzione ama la scienza, ma chi odia la riprensione è uno stupido. </section>
    <section>2 L’uomo buono ottiene il favore dell’Eterno, ma l’Eterno condanna l’uomo pien di malizia. </section>
    <section>3 L’uomo non diventa stabile con l’empietà, ma la radice dei giusti non sarà mai smossa. </section>
    <section>4 La donna virtuosa è la corona del marito, ma quella che fa vergogna gli è un tarlo nell’ossa. </section>
    <section>5 I pensieri dei giusti sono equità, ma i disegni degli empi son frode. </section>
    <section>6 Le parole degli empi insidiano la vita, ma la bocca degli uomini retti procura liberazione. </section>
    <section>7 Gli empi, una volta rovesciati, non sono più, ma la casa dei giusti rimane in piedi. </section>
    <section>8 L’uomo è lodato in proporzione del suo senno, ma chi ha il cuore pervertito sarà sprezzato. </section>
    <section>9 È meglio essere in umile stato ed avere un servo, che fare il borioso e mancar di pane. </section>
    <section>10 Il giusto ha cura della vita del suo bestiame, ma le viscere degli empi sono crudeli. </section>
    <section>11 Chi coltiva la sua terra avrà pane da saziarsi, ma chi va dietro ai fannulloni è privo di senno. </section>
    <section>12 L’empio agogna la preda de’ malvagi, ma la radice dei giusti porta il suo frutto. </section>
    <section>13 Nel peccato delle labbra sta un’insidia funesta, ma il giusto uscirà dalla distretta. </section>
    <section>14 Per il frutto della sua bocca l’uomo è saziato di beni, e ad ognuno è reso secondo l’opera delle sue mani. </section>
    <section>15 La via dello stolto è diritta agli occhi suoi, ma chi ascolta i consigli è savio. </section>
    <section>16 Lo stolto lascia scorger subito il suo cruccio, ma chi dissimula un affronto è uomo accorto. </section>
    <section>17 Chi dice la verità proclama ciò ch’è giusto, ma il falso testimonio parla con inganno. </section>
    <section>18 C’è chi, parlando inconsultamente, trafigge come spada, ma la lingua de’ savi reca guarigione. </section>
    <section>19 Il labbro veridico è stabile in perpetuo, ma la lingua bugiarda non dura che un istante. </section>
    <section>20 L’inganno è nel cuore di chi macchina il male, ma per chi nutre propositi di pace v’è gioia. </section>
    <section>21 Nessun male incoglie al giusto, ma gli empi son pieni di guai. </section>
    <section>22 Le labbra bugiarde sono un abominio per l’Eterno, ma quelli che agiscono con sincerità gli sono graditi. </section>
    <section>23 L’uomo accorto nasconde quello che sa, ma il cuor degli stolti proclama la loro follia. </section>
    <section>24 La mano dei diligenti dominerà, ma la pigra sarà tributaria. </section>
    <section>25 Il cordoglio ch’è nel cuore dell’uomo, l’abbatte, ma la parola buona lo rallegra. </section>
    <section>26 Il giusto indica la strada al suo compagno, ma la via degli empi li fa smarrire. </section>
    <section>27 Il pigro non arrostisce la sua caccia, ma la solerzia è per l’uomo un tesoro prezioso. </section>
    <section>28 Nel sentiero della giustizia sta la vita, e nella via ch’essa traccia non v’è morte. </section>
</section>

<section>20.Proverbi Capitolo 13
    <section></section>
    <section>1 Il figliuol savio ascolta l’istruzione di suo padre, ma il beffardo non ascolta rimproveri. </section>
    <section>2 Per il frutto delle sue labbra uno gode del bene, ma il desiderio dei perfidi è la violenza. </section>
    <section>3 Chi custodisce la sua bocca preserva la propria vita; chi apre troppo le labbra va incontro alla rovina. </section>
    <section>4 L’anima del pigro desidera, e non ha nulla, ma l’anima dei diligenti sarà sodisfatta appieno. </section>
    <section>5 Il giusto odia la menzogna, ma l’empio getta sugli altri vituperio ed onta. </section>
    <section>6 La giustizia protegge l’uomo che cammina nella integrità, ma l’empietà atterra il peccatore. </section>
    <section>7 C’è chi fa il ricco e non ha nulla; c’è chi fa il povero e ha di gran beni. </section>
    <section>8 La ricchezza d’un uomo serve come riscatto della sua vita, ma il povero non ode mai minacce. </section>
    <section>9 La luce dei giusti è gaia, ma la lampada degli empi si spegne. </section>
    <section>10 Dall’orgoglio non vien che contesa, ma la sapienza è con chi dà retta ai consigli. </section>
    <section>11 La ricchezza male acquistata va scemando, ma chi accumula a poco a poco, l’aumenta. </section>
    <section>12 La speranza differita fa languire il cuore, ma il desiderio adempiuto è un albero di vita. </section>
    <section>13 Chi sprezza la parola si costituisce, di fronte ad essa, debitore, ma chi rispetta il comandamento sarà ricompensato. </section>
    <section>14 L’insegnamento del savio è una fonte di vita per schivare le insidie della morte. </section>
    <section>15 Buon senno procura favore, ma il procedere dei perfidi è duro. </section>
    <section>16 Ogni uomo accorto agisce con conoscenza, ma l’insensato fa sfoggio di follia. </section>
    <section>17 Il messo malvagio cade in sciagure, ma l’ambasciatore fedele reca guarigione. </section>
    <section>18 Miseria e vergogna a chi rigetta la correzione, ma chi dà retta alla riprensione è onorato. </section>
    <section>19 Il desiderio adempiuto è dolce all’anima, ma agl’insensati fa orrore l’evitare il male. </section>
    <section>20 Chi va coi savi diventa savio, ma il compagno degl’insensati diventa cattivo. </section>
    <section>21 Il male perseguita i peccatori ma il giusto è ricompensato col bene. </section>
    <section>22 L’uomo buono lascia una eredità ai figli de’ suoi figli, ma la ricchezza del peccatore è riserbata al giusto. </section>
    <section>23 Il campo lavorato dal povero dà cibo in abbondanza, ma v’è chi perisce per mancanza di equità. </section>
    <section>24 Chi risparmia la verga odia il suo figliuolo, ma chi l’ama, lo corregge per tempo. </section>
    <section>25 Il giusto ha di che mangiare a sazietà, ma il ventre degli empi manca di cibo. </section>
</section>

<section>20.Proverbi Capitolo 14
    <section></section>
    <section>1 La donna savia edifica la sua casa, ma la stolta l’abbatte con le proprie mani. </section>
    <section>2 Chi cammina nella rettitudine teme l’Eterno, ma chi è pervertito nelle sue vie lo sprezza. </section>
    <section>3 Nella bocca dello stolto germoglia la superbia, ma le labbra dei savi son la loro custodia. </section>
    <section>4 Dove mancano i buoi è vuoto il granaio, ma l’abbondanza della raccolta sta nella forza del bove. </section>
    <section>5 Il testimonio fedele non mentisce, ma il testimonio falso spaccia menzogne. </section>
    <section>6 Il beffardo cerca la sapienza e non la trova, ma per l’uomo intelligente la scienza è cosa facile. </section>
    <section>7 Vattene lungi dallo stolto; sulle sue labbra certo non hai trovato scienza. </section>
    <section>8 La sapienza dell’uomo accorto sta nel discernere la propria strada; ma la follia degli stolti non è che inganno. </section>
    <section>9 Gli insensati si burlano delle colpe commesse, ma il favore dell’Eterno sta fra gli uomini retti. </section>
    <section>10 Il cuore conosce la sua propria amarezza, e alla sua gioia non può prender parte un estraneo. </section>
    <section>11 La casa degli empi sarà distrutta, ma la tenda degli uomini retti fiorirà. </section>
    <section>12 V’è tal via che all’uomo par dritta, ma finisce col menare alla morte. </section>
    <section>13 Anche ridendo, il cuore può esser triste; e l’allegrezza può finire in dolore. </section>
    <section>14 Lo sviato di cuore avrà la ricompensa dal suo modo di vivere, e l’uomo dabbene, quella delle opere sue. </section>
    <section>15 Lo scemo crede tutto quel che si dice, ma l’uomo prudente bada ai suoi passi. </section>
    <section>16 Il savio teme, ed evita il male; ma lo stolto è arrogante e presuntuoso. </section>
    <section>17 Chi è pronto all’ira commette follie, e l’uomo pien di malizia diventa odioso. </section>
    <section>18 Gli scemi ereditano stoltezza, ma i prudenti s’incoronano di scienza. </section>
    <section>19 I malvagi si chinano dinanzi ai buoni, e gli empi alle porte de’ giusti. </section>
    <section>20 Il povero è odiato anche dal suo compagno, ma gli amici del ricco son molti. </section>
    <section>21 Chi sprezza il prossimo pecca, ma beato chi ha pietà dei miseri! </section>
    <section>22 Quelli che meditano il male non son forse traviati? ma quelli che meditano il bene trovan grazia e fedeltà. </section>
    <section>23 In ogni fatica v’è profitto, ma il chiacchierare mena all’indigenza. </section>
    <section>24 La corona de’ savi è la loro ricchezza, ma la follia degli stolti non è che follia. </section>
    <section>25 Il testimonio verace salva delle vite, ma chi spaccia bugie non fa che ingannare. </section>
    <section>26 V’è una gran sicurezza nel timor dell’Eterno; Egli sarà un rifugio per i figli di chi lo teme. </section>
    <section>27 Il timor dell’Eterno è fonte di vita e fa schivare le insidie della morte. </section>
    <section>28 La moltitudine del popolo è la gloria del re, ma la scarsezza de’ sudditi è la rovina del principe. </section>
    <section>29 Chi è lento all’ira ha un gran buon senso, ma chi è pronto ad andare in collera mostra la sua follia. </section>
    <section>30 Un cuor calmo è la vita del corpo, ma l’invidia è la carie dell’ossa. </section>
    <section>31 Chi opprime il povero oltraggia Colui che l’ha fatto, ma chi ha pietà del bisognoso, l’onora. </section>
    <section>32 L’empio è travolto dalla sua sventura, ma il giusto spera anche nella morte. </section>
    <section>33 La sapienza riposa nel cuore dell’uomo intelligente, ma in mezzo agli stolti si fa tosto conoscere. </section>
    <section>34 La giustizia innalza una nazione, ma il peccato è la vergogna dei popoli. </section>
    <section>35 Il favore del re è per il servo prudente, ma la sua ira è per chi gli fa onta. </section>
</section>

<section>20.Proverbi Capitolo 15
    <section></section>
    <section>1 La risposta dolce calma il furore, ma la parola dura eccita l’ira. </section>
    <section>2 La lingua dei savi è ricca di scienza, ma la bocca degli stolti sgorga follia. </section>
    <section>3 Gli occhi dell’Eterno sono in ogni luogo, osservando i cattivi ed i buoni. </section>
    <section>4 La lingua che calma, è un albero di vita; ma la lingua perversa strazia lo spirito. </section>
    <section>5 L’insensato disdegna l’istruzione di suo padre, ma chi tien conto della riprensione diviene accorto. </section>
    <section>6 Nella casa del giusto v’è grande abbondanza, ma nell’entrate dell’empio c’è turbolenza. </section>
    <section>7 Le labbra dei savi spargono scienza, ma non così il cuore degli stolti. </section>
    <section>8 Il sacrifizio degli empi è in abominio all’Eterno, ma la preghiera degli uomini retti gli è grata. </section>
    <section>9 La via dell’empio è in abominio all’Eterno, ma egli ama chi segue la giustizia. </section>
    <section>10 Una dura correzione aspetta chi lascia la diritta via; chi odia la riprensione morrà. </section>
    <section>11 Il soggiorno de’ morti e l’abisso stanno dinanzi all’Eterno; quanto più i cuori de’ figliuoli degli uomini! </section>
    <section>12 Il beffardo non ama che altri lo riprenda; egli non va dai savi. </section>
    <section>13 Il cuore allegro rende ilare il volto, ma quando il cuore è triste, lo spirito è abbattuto. </section>
    <section>14 Il cuor dell’uomo intelligente cerca la scienza, ma la bocca degli stolti si pasce di follia. </section>
    <section>15 Tutt’i giorni dell’afflitto sono cattivi, ma il cuor contento è un convito perenne. </section>
    <section>16 Meglio poco col timor dell’Eterno, che gran tesoro con turbolenza. </section>
    <section>17 Meglio un piatto d’erbe, dov’è l’amore, che un bove ingrassato, dov’è l’odio. </section>
    <section>18 L’uomo iracondo fa nascere contese, ma chi è lento all’ira acqueta le liti. </section>
    <section>19 La via del pigro è come una siepe di spine, ma il sentiero degli uomini retti è piano. </section>
    <section>20 Il figliuol savio rallegra il padre, ma l’uomo stolto disprezza sua madre. </section>
    <section>21 La follia è una gioia per chi è privo di senno, ma l’uomo prudente cammina retto per la sua via. </section>
    <section>22 I disegni falliscono, dove mancano i consigli; ma riescono, dove son molti i consiglieri. </section>
    <section>23 Uno prova allegrezza quando risponde bene; e com’è buona una parola detta a tempo! </section>
    <section>24 Per l’uomo sagace la via della vita mena in alto, e gli fa evitare il soggiorno de’ morti, in basso. </section>
    <section>25 L’Eterno spianta la casa dei superbi, ma rende stabili i confini della vedova. </section>
    <section>26 I pensieri malvagi sono in abominio all’Eterno, ma le parole benevole son pure agli occhi suoi. </section>
    <section>27 Chi è avido di lucro conturba la sua casa, ma chi odia i regali vivrà. </section>
    <section>28 Il cuor del giusto medita la sua risposta, ma la bocca degli empi sgorga cose malvage. </section>
    <section>29 L’Eterno è lungi dagli empi, ma ascolta la preghiera dei giusti. </section>
    <section>30 Uno sguardo lucente rallegra il cuore; una buona notizia impingua l’ossa. </section>
    <section>31 L’orecchio attento alla riprensione che mena a vita, dimorerà fra i savi. </section>
    <section>32 Chi rigetta l’istruzione disprezza l’anima sua, ma chi dà retta alla riprensione acquista senno. </section>
    <section>33 Il timor dell’Eterno è scuola di sapienza; e l’umiltà precede la gloria. </section>
</section>

<section>20.Proverbi Capitolo 16
    <section></section>
    <section>1 All’uomo, i disegni del cuore; ma la risposta della lingua vien dall’Eterno. </section>
    <section>2 Tutte le vie dell’uomo a lui sembran pure, ma l’Eterno pesa gli spiriti. </section>
    <section>3 Rimetti le cose tue nell’Eterno, e i tuoi disegni avran buona riuscita. </section>
    <section>4 L’Eterno ha fatto ogni cosa per uno scopo; anche l’empio, per il dì della sventura. </section>
    <section>5 Chi è altero d’animo è in abominio all’Eterno; certo è che non rimarrà impunito. </section>
    <section>6 Con la bontà e con la fedeltà l’iniquità si espia, e col timor dell’Eterno si evita il male. </section>
    <section>7 Quando l’Eterno gradisce le vie d’un uomo, riconcilia con lui anche i nemici. </section>
    <section>8 Meglio poco con giustizia, che grandi entrate senza equità. </section>
    <section>9 Il cuor dell’uomo medita la sua via, ma l’Eterno dirige i suoi passi. </section>
    <section>10 Sulle labbra del re sta una sentenza divina; quando pronunzia il giudizio la sua bocca non erra. </section>
    <section>11 La stadera e le bilance giuste appartengono all’Eterno, tutti i pesi del sacchetto son opera sua. </section>
    <section>12 I re hanno orrore di fare il male, perché il trono è reso stabile con la giustizia. </section>
    <section>13 Le labbra giuste sono gradite ai re; essi amano chi parla rettamente. </section>
    <section>14 Ira del re vuol dire messaggeri di morte, ma l’uomo savio la placherà. </section>
    <section>15 La serenità del volto del re dà la vita, e il suo favore è come nube di pioggia primaverile. </section>
    <section>16 L’acquisto della sapienza oh quanto è migliore di quello dell’oro, e l’acquisto dell’intelligenza preferibile a quel dell’argento! </section>
    <section>17 La strada maestra dell’uomo retto è evitare il male; chi bada alla sua via preserva l’anima sua. </section>
    <section>18 La superbia precede la rovina, e l’alterezza dello spirito precede la caduta. </section>
    <section>19 Meglio esser umile di spirito coi miseri, che spartir la preda coi superbi. </section>
    <section>20 Chi presta attenzione alla Parola se ne troverà bene, e beato colui che confida nell’Eterno! </section>
    <section>21 Il savio di cuore è chiamato intelligente, e la dolcezza delle labbra aumenta il sapere. </section>
    <section>22 Il senno, per chi lo possiede, è fonte di vita, ma la stoltezza è il castigo degli stolti. </section>
    <section>23 Il cuore del savio gli rende assennata la bocca, e aumenta il sapere sulle sue labbra. </section>
    <section>24 Le parole soavi sono un favo di miele: dolcezza all’anima, salute al corpo. </section>
    <section>25 V’è tal via che all’uomo par diritta, ma finisce col menare alla morte. </section>
    <section>26 La fame del lavoratore lavora per lui, perché la sua bocca lo stimola. </section>
    <section>27 L’uomo cattivo va scavando ad altri del male; sulle sue labbra c’è come un fuoco divorante. </section>
    <section>28 L’uomo perverso semina contese, e il maldicente disunisce gli amici migliori. </section>
    <section>29 L’uomo violento trascina il compagno, e lo mena per una via non buona. </section>
    <section>30 Chi chiude gli occhi per macchinar cose perverse, chi si morde le labbra, ha già compiuto il male. </section>
    <section>31 I capelli bianchi sono una corona d’onore; la si trova sulla via della giustizia. </section>
    <section>32 Chi è lento all’ira val più del prode guerriero; chi padroneggia se stesso val più di chi espugna città. </section>
    <section>33 Si gettan le sorti nel grembo, ma ogni decisione vien dall’Eterno. </section>
</section>

<section>20.Proverbi Capitolo 17
    <section></section>
    <section>1 È meglio un tozzo di pan secco con la pace, che una casa piena di carni con la discordia. </section>
    <section>2 Il servo sagace dominerà sul figlio che fa onta, e avrà parte all’eredità insieme coi fratelli. </section>
    <section>3 La coppella è per l’argento e il fornello per l’oro, ma chi prova i cuori è l’Eterno. </section>
    <section>4 Il malvagio dà ascolto alle labbra inique, e il bugiardo dà retta alla cattiva lingua. </section>
    <section>5 Chi beffa il povero oltraggia Colui che l’ha fatto; chi si rallegra dell’altrui sventura non rimarrà impunito. </section>
    <section>6 I figliuoli de’ figliuoli son la corona de’ vecchi, e i padri son la gloria dei loro figliuoli. </section>
    <section>7 Un parlar solenne non s’addice all’uomo da nulla; quanto meno s’addicono ad un principe labbra bugiarde! </section>
    <section>8 Il regalo è una pietra preziosa agli occhi di chi lo possiede; dovunque si volga, egli riesce. </section>
    <section>9 Chi copre i falli si procura amore, ma chi sempre vi torna su, disunisce gli amici migliori. </section>
    <section>10 Un rimprovero fa più impressione all’uomo intelligente, che cento percosse allo stolto. </section>
    <section>11 Il malvagio non cerca che ribellione, ma un messaggero crudele gli sarà mandato contro. </section>
    <section>12 Meglio imbattersi in un’orsa derubata dei suoi piccini, che in un insensato nella sua follia. </section>
    <section>13 Il male non si dipartirà dalla casa di chi rende il male per il bene. </section>
    <section>14 Cominciare una contesa è dar la stura all’acqua; perciò ritìrati prima che la lite s’inasprisca. </section>
    <section>15 Chi assolve il reo e chi condanna il giusto sono ambedue in abominio all’Eterno. </section>
    <section>16 A che serve il danaro in mano allo stolto? ad acquistar saviezza?... Ma se non ha senno! </section>
    <section>17 L’amico ama in ogni tempo; è nato per essere un fratello nella distretta. </section>
    <section>18 L’uomo privo di senno dà la mano e fa sicurtà per altri davanti al suo prossimo. </section>
    <section>19 Chi ama le liti ama il peccato; chi alza troppo la sua porta, cerca la rovina. </section>
    <section>20 Chi ha il cuor falso non trova bene, e chi ha la lingua perversa cade nella sciagura. </section>
    <section>21 Chi genera uno stolto ne avrà cordoglio, e il padre dell’uomo da nulla non avrà gioia. </section>
    <section>22 Un cuore allegro è un buon rimedio, ma uno spirito abbattuto secca l’ossa. </section>
    <section>23 L’empio accetta regali di sottomano per pervertire le vie della giustizia. </section>
    <section>24 La sapienza sta dinanzi a chi ha intelligenza, ma gli occhi dello stolto vagano agli estremi confini della terra. </section>
    <section>25 Il figliuolo stolto è il cordoglio del padre e l’amarezza di colei che l’ha partorito. </section>
    <section>26 Non è bene condannare il giusto, foss’anche ad un’ammenda, né colpire i principi per la loro probità. </section>
    <section>27 Chi modera le sue parole possiede la scienza, e chi ha lo spirito calmo è un uomo prudente. </section>
    <section>28 Anche lo stolto, quando tace, passa per savio; chi tien chiuse le labbra è uomo intelligente. </section>
</section>

<section>20.Proverbi Capitolo 18
    <section></section>
    <section>1 Chi si separa dagli altri cerca la propria sodisfazione, e s’arrabbia contro tutto ciò ch’è profittevole. </section>
    <section>2 Lo stolto prende piacere, non nella prudenza, ma soltanto nel manifestare ciò che ha nel cuore. </section>
    <section>3 Quando viene l’empio, viene anche lo sprezzo; e, con la vergogna, viene l’obbrobrio. </section>
    <section>4 Le parole della bocca d’un uomo sono acque profonde; la fonte di sapienza è un rivo che scorre perenne. </section>
    <section>5 Non è bene aver per l’empio de’ riguardi personali, per far torto al giusto nel giudizio. </section>
    <section>6 Le labbra dello stolto menano alle liti, e la sua bocca chiama le percosse. </section>
    <section>7 La bocca dello stolto è la sua rovina, e le sue labbra sono un laccio per l’anima sua. </section>
    <section>8 Le parole del maldicente son come ghiottonerie, e penetrano fino nell’intimo delle viscere. </section>
    <section>9 Anche colui ch’è infingardo nel suo lavoro è fratello del dissipatore. </section>
    <section>10 Il nome dell’Eterno è una forte torre; il giusto vi corre, e vi trova un alto rifugio. </section>
    <section>11 I beni del ricco son la sua città forte; son come un’alta muraglia... nella sua immaginazione. </section>
    <section>12 Prima della rovina, il cuor dell’uomo s’innalza, ma l’umiltà precede la gloria. </section>
    <section>13 Chi risponde prima d’aver ascoltato, mostra la sua follia, e rimane confuso. </section>
    <section>14 Lo spirito dell’uomo lo sostiene quand’egli è infermo; ma lo spirito abbattuto chi lo solleverà? </section>
    <section>15 Il cuore dell’uomo intelligente acquista la scienza, e l’orecchio dei savi la cerca. </section>
    <section>16 I regali che uno fa gli apron la strada e gli danno adito ai grandi. </section>
    <section>17 Il primo a perorare la propria causa par che abbia ragione; ma vien l’altra parte, e scruta quello a fondo. </section>
    <section>18 La sorte fa cessare le liti e decide fra i grandi. </section>
    <section>19 Un fratello offeso è più inespugnabile d’una città forte; e le liti tra fratelli son come le sbarre d’un castello. </section>
    <section>20 Col frutto della sua bocca l’uomo sazia il corpo; si sazia col provento delle sue labbra. </section>
    <section>21 Morte e vita sono in potere della lingua; chi l’ama ne mangerà i frutti. </section>
    <section>22 Chi ha trovato moglie ha trovato un bene e ha ottenuto un favore dall’Eterno. </section>
    <section>23 Il povero parla supplicando, e il ricco risponde con durezza. </section>
    <section>24 Chi ha molti amici li ha per sua disgrazia; ma v’è tale amico, ch’è più affezionato d’un fratello. </section>
</section>

<section>20.Proverbi Capitolo 19
    <section></section>
    <section>1 Meglio un povero che cammina nella sua integrità, di colui ch’è perverso di labbra ed anche stolto. </section>
    <section>2 L’ardore stesso, senza conoscenza, non è cosa buona; e chi cammina in fretta sbaglia strada. </section>
    <section>3 La stoltezza dell’uomo ne perverte la via, ma il cuor di lui s’irrita contro l’Eterno. </section>
    <section>4 Le ricchezze procurano gran numero d’amici, ma il povero è abbandonato anche dal suo compagno. </section>
    <section>5 Il falso testimonio non rimarrà impunito, e chi spaccia menzogne non avrà scampo. </section>
    <section>6 Molti corteggiano l’uomo generoso, e tutti sono amici dell’uomo munificente. </section>
    <section>7 Tutti i fratelli del povero l’odiano; quanto più gli amici suoi s’allontaneranno da lui! Ei li sollecita con parole, ma già sono scomparsi. </section>
    <section>8 Chi acquista senno ama l’anima sua; e chi serba con cura la prudenza troverà del bene. </section>
    <section>9 Il falso testimonio non rimarrà impunito, e chi spaccia menzogne perirà. </section>
    <section>10 Vivere in delizie non s’addice allo stolto; quanto meno s’addice allo schiavo dominare sui principi! </section>
    <section>11 Il senno rende l’uomo lento all’ira, ed egli stima sua gloria il passar sopra le offese. </section>
    <section>12 L’ira del re è come il ruggito d’un leone, ma il suo favore è come rugiada sull’erba. </section>
    <section>13 Un figliuolo stolto è una grande sciagura per suo padre, e le risse d’una moglie sono il gocciolar continuo d’un tetto. </section>
    <section>14 Casa e ricchezze sono un’eredità dei padri, ma una moglie giudiziosa è un dono dell’Eterno. </section>
    <section>15 La pigrizia fa cadere nel torpore, e l’anima indolente patirà la fame. </section>
    <section>16 Chi osserva il comandamento ha cura dell’anima sua, ma chi non si dà pensiero della propria condotta morrà. </section>
    <section>17 Chi ha pietà del povero presta all’Eterno, che gli contraccambierà l’opera buona. </section>
    <section>18 Castiga il tuo figliuolo, mentre c’è ancora speranza, ma non ti lasciar andare sino a farlo morire. </section>
    <section>19 L’uomo dalla collera violenta dev’esser punito; ché, se lo scampi, dovrai tornare daccapo. </section>
    <section>20 Ascolta il consiglio e ricevi l’istruzione, affinché tu diventi savio per il resto della vita. </section>
    <section>21 Ci sono molti disegni nel cuor dell’uomo, ma il piano dell’Eterno è quello che sussiste. </section>
    <section>22 Ciò che rende caro l’uomo è la bontà, e un povero val più d’un bugiardo. </section>
    <section>23 Il timor dell’Eterno mena alla vita; chi l’ha si sazia, e passa la notte non visitato da alcun male. </section>
    <section>24 Il pigro tuffa la mano nel piatto, e non fa neppure tanto da portarla alla bocca. </section>
    <section>25 Percuoti il beffardo, e il semplice si farà accorto; riprendi l’intelligente, e imparerà la scienza. </section>
    <section>26 Il figlio che fa vergogna e disonore, rovina suo padre e scaccia sua madre. </section>
    <section>27 Cessa, figliuol mio, d’ascoltar l’istruzione, se ti vuoi allontanare dalle parole della scienza. </section>
    <section>28 Il testimonio iniquo si burla della giustizia, e la bocca degli empi trangugia l’iniquità. </section>
    <section>29 I giudicî son preparati per i beffardi, e le percosse per il dosso degli stolti. </section>
</section>

<section>20.Proverbi Capitolo 20
    <section></section>
    <section>1 Il vino è schernitore, la bevanda alcoolica è turbolenta, e chiunque se ne lascia sopraffare non è savio. </section>
    <section>2 Il terrore che incute il re è come il ruggito d’un leone; chi lo irrita pecca contro la propria vita. </section>
    <section>3 È una gloria per l’uomo l’astenersi dalle contese, ma chiunque è insensato mostra i denti. </section>
    <section>4 Il pigro non ara a causa del freddo; alla raccolta verrà a cercare, ma non ci sarà nulla. </section>
    <section>5 I disegni nel cuor dell’uomo sono acque profonde, ma l’uomo intelligente saprà attingervi. </section>
    <section>6 Molta gente vanta la propria bontà; ma un uomo fedele chi lo troverà? </section>
    <section>7 I figliuoli del giusto, che cammina nella sua integrità, saranno beati dopo di lui. </section>
    <section>8 Il re, assiso sul trono dove rende giustizia, dissipa col suo sguardo ogni male. </section>
    <section>9 Chi può dire: ‘Ho nettato il mio cuore, sono puro dal mio peccato?’ </section>
    <section>10 Doppio peso e doppia misura sono ambedue in abominio all’Eterno. </section>
    <section>11 Anche il fanciullo dà a conoscere con i suoi atti se la sua condotta sarà pura e retta. </section>
    <section>12 L’orecchio che ascolta e l’occhio che vede, li ha fatti ambedue l’Eterno. </section>
    <section>13 Non amare il sonno, che tu non abbia a impoverire; tieni aperti gli occhi, e avrai pane da saziarti. </section>
    <section>14 ‘Cattivo! cattivo!’ dice il compratore; ma, andandosene, si vanta dell’acquisto. </section>
    <section>15 C’è dell’oro e abbondanza di perle, ma le labbra ricche di scienza son cosa più preziosa. </section>
    <section>16 Prendigli il vestito, giacché ha fatta cauzione per altri; fatti dare dei pegni, poiché s’è reso garante di stranieri. </section>
    <section>17 Il pane frodato è dolce all’uomo; ma, dopo, avrà la bocca piena di ghiaia. </section>
    <section>18 I disegni son resi stabili dal consiglio; fa’ dunque la guerra con una savia direzione. </section>
    <section>19 Chi va sparlando palesa i segreti; perciò non t’immischiare con chi apre troppo le labbra. </section>
    <section>20 Chi maledice suo padre e sua madre, la sua lucerna si spegnerà nelle tenebre più fitte. </section>
    <section>21 L’eredità acquistata troppo presto da principio, alla fine non sarà benedetta. </section>
    <section>22 Non dire: ‘Renderò il male’; spera nell’Eterno, ed egli ti salverà. </section>
    <section>23 Il peso doppio è in abominio all’Eterno, e la bilancia falsa non è cosa buona. </section>
    <section>24 I passi dell’uomo li dirige l’Eterno; come può quindi l’uomo capir la propria via? </section>
    <section>25 È pericoloso per l’uomo prender leggermente un impegno sacro, e non riflettere che dopo aver fatto un voto. </section>
    <section>26 Il re savio passa gli empi al vaglio, dopo aver fatto passare la ruota su loro. </section>
    <section>27 Lo spirito dell’uomo è una lucerna dell’Eterno che scruta tutti i recessi del cuore. </section>
    <section>28 La bontà e la fedeltà custodiscono il re; e con la bontà egli rende stabile il suo trono. </section>
    <section>29 La gloria dei giovani sta nella loro forza, e la bellezza dei vecchi, nella loro canizie. </section>
    <section>30 Le battiture che piagano guariscono il male; e così le percosse che vanno al fondo delle viscere. </section>
</section>

<section>20.Proverbi Capitolo 21
    <section></section>
    <section>1 Il cuore del re, nella mano dell’Eterno, è come un corso d’acqua; egli lo volge dovunque gli piace. </section>
    <section>2 Tutte le vie dell’uomo gli paion diritte, ma l’Eterno pesa i cuori. </section>
    <section>3 Praticare la giustizia e l’equità è cosa che l’Eterno preferisce ai sacrifizi. </section>
    <section>4 Gli occhi alteri e il cuor gonfio, lucerna degli empi, sono peccato. </section>
    <section>5 I disegni dell’uomo diligente menano sicuramente all’abbondanza, ma chi troppo s’affretta non fa che cader nella miseria. </section>
    <section>6 I tesori acquistati con lingua bugiarda sono un soffio fugace di gente che cerca la morte. </section>
    <section>7 La violenza degli empi li porta via, perché rifiutano di praticare l’equità. </section>
    <section>8 La via del colpevole è tortuosa, ma l’innocente opera con rettitudine. </section>
    <section>9 Meglio abitare sul canto d’un tetto, che una gran casa con una moglie rissosa. </section>
    <section>10 L’anima dell’empio desidera il male; il suo amico stesso non trova pietà agli occhi di lui. </section>
    <section>11 Quando il beffardo è punito, il semplice diventa savio; e quando s’istruisce il savio, egli acquista scienza. </section>
    <section>12 Il Giusto tien d’occhio la casa dell’empio, e precipita gli empi nelle sciagure. </section>
    <section>13 Chi chiude l’orecchio al grido del povero, griderà anch’egli, e non gli sarà risposto. </section>
    <section>14 Un dono fatto in segreto placa la collera, e un regalo dato di sottomano, l’ira violenta. </section>
    <section>15 Far ciò ch’è retto è una gioia per il giusto, ma è una rovina per gli artefici d’iniquità. </section>
    <section>16 L’uomo che erra lungi dalle vie del buon senso, riposerà nell’assemblea dei trapassati. </section>
    <section>17 Chi ama godere sarà bisognoso, chi ama il vino e l’olio non arricchirà. </section>
    <section>18 L’empio serve di riscatto al giusto; e il perfido, agli uomini retti. </section>
    <section>19 Meglio abitare in un deserto, che con una donna rissosa e stizzosa. </section>
    <section>20 In casa del savio c’è dei tesori preziosi e dell’olio, ma l’uomo stolto dà fondo a tutto. </section>
    <section>21 Chi ricerca la giustizia e la bontà troverà vita, giustizia e gloria. </section>
    <section>22 Il savio dà la scalata alla città dei forti, e abbatte il baluardo in cui essa confidava. </section>
    <section>23 Chi custodisce la sua bocca e la sua lingua preserva l’anima sua dalle distrette. </section>
    <section>24 Il nome del superbo insolente è: beffardo; egli fa ogni cosa con furore di superbia. </section>
    <section>25 I desiderî del pigro l’uccidono perché le sue mani rifiutano di lavorare. </section>
    <section>26 C’è chi da mane a sera brama avidamente, ma il giusto dona senza mai rifiutare. </section>
    <section>27 Il sacrifizio dell’empio è cosa abominevole; quanto più se l’offre con intento malvagio! </section>
    <section>28 Il testimonio bugiardo perirà, ma l’uomo che ascolta potrà sempre parlare. </section>
    <section>29 L’empio fa la faccia tosta, ma l’uomo retto rende ferma la sua condotta. </section>
    <section>30 Non c’è sapienza, non intelligenza, non consiglio che valga contro l’Eterno. </section>
    <section>31 Il cavallo è pronto per il dì della battaglia, ma la vittoria appartiene all’Eterno. </section>
</section>

<section>20.Proverbi Capitolo 22
    <section></section>
    <section>1 La buona riputazione è da preferirsi alle molte ricchezze; e la stima, all’argento e all’oro. </section>
    <section>2 Il ricco e il povero s’incontrano; l’Eterno li ha fatti tutti e due. </section>
    <section>3 L’uomo accorto vede venire il male, e si nasconde; ma i semplici tirano innanzi, e ne portan la pena. </section>
    <section>4 Il frutto dell’umiltà e del timor dell’Eterno è ricchezza e gloria e vita. </section>
    <section>5 Spine e lacci sono sulla via del perverso; chi ha cura dell’anima sua se ne tien lontano. </section>
    <section>6 Inculca al fanciullo la condotta che deve tenere; anche quando sarà vecchio non se ne dipartirà. </section>
    <section>7 Il ricco signoreggia sui poveri, e chi prende in prestito è schiavo di chi presta. </section>
    <section>8 Chi semina iniquità miete sciagura, e la verga della sua collera è infranta. </section>
    <section>9 L’uomo dallo sguardo benevolo sarà benedetto, perché dà del suo pane al povero. </section>
    <section>10 Caccia via il beffardo, se n’andranno le contese, e cesseran le liti e gli oltraggi. </section>
    <section>11 Chi ama la purità del cuore e ha la grazia sulle labbra, ha il re per amico. </section>
    <section>12 Gli occhi dell’Eterno proteggono la scienza, ma egli rende vane le parole del perfido. </section>
    <section>13 Il pigro dice: ‘Là fuori c’è un leone; sarò ucciso per la strada’. </section>
    <section>14 La bocca delle donne corrotte è una fossa profonda; colui ch’è in ira all’Eterno, vi cadrà dentro. </section>
    <section>15 La follia è legata al cuore del fanciullo, ma la verga della correzione l’allontanerà da lui. </section>
    <section>16 Chi opprime il povero, l’arricchisce; chi dona al ricco, non fa che impoverirlo. </section>
    <section>17 Porgi l’orecchio e ascolta le parole dei Savi ed applica il cuore alla mia scienza. </section>
    <section>18 Ti sarà dolce custodirle in petto, e averle tutte pronte sulle tue labbra. </section>
    <section>19 Ho voluto istruirti oggi, sì, proprio te, perché la tua fiducia sia posta nell’Eterno. </section>
    <section>20 Non ho io già da tempo scritto per te consigli e insegnamenti </section>
    <section>21 per farti conoscere cose certe, parole vere, onde tu possa risponder parole vere a chi t’interroga? </section>
    <section>22 Non derubare il povero perch’è povero, e non opprimere il misero alla porta; </section>
    <section>23 ché l’Eterno difenderà la loro causa, e spoglierà della vita chi avrà spogliato loro. </section>
    <section>24 Non fare amicizia con l’uomo iracondo e non andare con l’uomo violento, </section>
    <section>25 che tu non abbia ad imparare le sue vie e ad esporre a un’insidia l’anima tua. </section>
    <section>26 Non esser di quelli che dan la mano, che fanno sicurtà per debiti. </section>
    <section>27 Se non hai di che pagare, perché esporti a farti portar via il letto? </section>
    <section>28 Non spostare il termine antico, che fu messo dai tuoi padri. </section>
    <section>29 Hai tu veduto un uomo spedito nelle sue faccende? Egli starà al servizio dei re; non starà al servizio della gente oscura. </section>
</section>

<section>20.Proverbi Capitolo 23
    <section></section>
    <section>1 Quando ti siedi a mensa con un principe, rifletti bene a chi ti sta dinanzi; </section>
    <section>2 e mettiti un coltello alla gola, se tu sei ingordo. </section>
    <section>3 Non bramare i suoi bocconi delicati; sono un cibo ingannatore. </section>
    <section>4 Non t’affannare per diventar ricco, smetti dall’applicarvi la tua intelligenza. </section>
    <section>5 Vuoi tu fissar lo sguardo su ciò che scompare? Giacché la ricchezza si fa dell’ali, come l’aquila che vola verso il cielo. </section>
    <section>6 Non mangiare il pane di chi ha l’occhio maligno, e non bramare i suoi cibi delicati; </section>
    <section>7 poiché, nell’intimo suo, egli è calcolatore: ‘Mangia e bevi!’ ti dirà; ma il cuor suo non è con te. </section>
    <section>8 Vomiterai il boccone che avrai mangiato, e avrai perduto le tue belle parole. </section>
    <section>9 Non rivolger la parola allo stolto, perché sprezzerà il senno de’ tuoi discorsi. </section>
    <section>10 Non spostare il termine antico, e non entrare nei campi degli orfani; </section>
    <section>11 ché il Vindice loro è potente; egli difenderà la causa loro contro di te. </section>
    <section>12 Applica il tuo cuore all’istruzione, e gli orecchi alle parole della scienza. </section>
    <section>13 Non risparmiare la correzione al fanciullo; se lo batti con la verga, non ne morrà; </section>
    <section>14 lo batterai con la verga, ma libererai l’anima sua dal soggiorno de’ morti. </section>
    <section>15 Figliuol mio, se il tuo cuore è savio, anche il mio cuore si rallegrerà; </section>
    <section>16 le viscere mie esulteranno quando le tue labbra diranno cose rette. </section>
    <section>17 Il tuo cuore non porti invidia ai peccatori, ma perseveri sempre nel timor dell’Eterno; </section>
    <section>18 poiché c’è un avvenire, e la tua speranza non sarà frustrata. </section>
    <section>19 Ascolta, figliuol mio, sii savio, e dirigi il cuore per la diritta via. </section>
    <section>20 Non esser di quelli che son bevitori di vino, che son ghiotti mangiatori di carne; </section>
    <section>21 ché il beone ed il ghiotto impoveriranno e i dormiglioni n’andran vestiti di cenci. </section>
    <section>22 Da’ retta a tuo padre che t’ha generato, e non disprezzar tua madre quando sarà vecchia. </section>
    <section>23 Acquista verità e non la vendere, acquista sapienza, istruzione e intelligenza. </section>
    <section>24 Il padre del giusto esulta grandemente; chi ha generato un savio, ne avrà gioia. </section>
    <section>25 Possan tuo padre e tua madre rallegrarsi, e possa gioire colei che t’ha partorito! </section>
    <section>26 Figliuol mio, dammi il tuo cuore, e gli occhi tuoi prendano piacere nelle mie vie; </section>
    <section>27 perché la meretrice è una fossa profonda, e la straniera, un pozzo stretto. </section>
    <section>28 Anch’essa sta in agguato come un ladro, e accresce fra gli uomini il numero de’ traditori. </section>
    <section>29 Per chi sono gli ‘ahi’? per chi gli ‘ahimè’? per chi le liti? per chi i lamenti? per chi le ferite senza ragione? per chi gli occhi rossi? </section>
    <section>30 Per chi s’indugia a lungo presso il vino, per quei che vanno a gustare il vin drogato. </section>
    <section>31 Non guardare il vino quando rosseggia, quando scintilla nel calice e va giù così facilmente! </section>
    <section>32 Alla fine, esso morde come un serpente e punge come un basilisco. </section>
    <section>33 I tuoi occhi vedranno cose strane, e il tuo cuore farà dei discorsi pazzi. </section>
    <section>34 Sarai come chi giace in mezzo al mare, come chi giace in cima a un albero di nave. </section>
    <section>35 Dirai: ‘M’hanno picchiato... e non m’han fatto male; m’hanno percosso... e non me ne sono accorto; quando mi sveglierò?... tornerò a cercarne ancora!’ </section>
</section>

<section>20.Proverbi Capitolo 24
    <section></section>
    <section>1 Non portare invidia ai malvagi, e non desiderare di star con loro, </section>
    <section>2 perché il loro cuore medita rapine, e le loro labbra parlan di nuocere. </section>
    <section>3 La casa si edifica con la sapienza, e si rende stabile con la prudenza; </section>
    <section>4 Mediante la scienza, se ne riempiono le stanze d’ogni specie di beni preziosi e gradevoli. </section>
    <section>5 L’uomo savio è pien di forza, e chi ha conoscimento accresce la sua potenza; </section>
    <section>6 infatti, con savie direzioni potrai condur bene la guerra, e la vittoria sta nel gran numero de’ consiglieri. </section>
    <section>7 La sapienza è troppo in alto per lo stolto; egli non apre mai la bocca alla porta di città. </section>
    <section>8 Chi pensa a mal fare sarà chiamato esperto in malizia. </section>
    <section>9 I disegni dello stolto sono peccato, e il beffardo è l’abominio degli uomini. </section>
    <section>10 Se ti perdi d’animo nel giorno dell’avversità, la tua forza è poca. </section>
    <section>11 Libera quelli che son condotti a morte, e salva quei che, vacillando, vanno al supplizio. </section>
    <section>12 Se dici: ‘Ma noi non ne sapevamo nulla!...’ Colui che pesa i cuori, non lo vede egli? Colui che veglia sull’anima tua non lo sa forse? E non renderà egli a ciascuno secondo le opere sue? </section>
    <section>13 Figliuol mio, mangia del miele perché è buono; un favo di miele sarà dolce al tuo palato. </section>
    <section>14 Così conosci la sapienza per il bene dell’anima tua! Se la trovi, c’è un avvenire, e la speranza tua non sarà frustrata. </section>
    <section>15 O empio, non tendere insidie alla dimora del giusto! non devastare il luogo ove riposa! </section>
    <section>16 ché il giusto cade sette volte e si rialza, ma gli empi son travolti dalla sventura. </section>
    <section>17 Quando il tuo nemico cade, non ti rallegrare; quand’è rovesciato, il cuor tuo non ne gioisca, </section>
    <section>18 che l’Eterno nol vegga e gli dispiaccia e non storni l’ira sua da lui. </section>
    <section>19 Non t’irritare a motivo di chi fa il male, e non portare invidia agli empi; </section>
    <section>20 perché non c’è avvenire per il malvagio; la lucerna degli empi sarà spenta. </section>
    <section>21 Figliuol mio, temi l’Eterno e il re, e non far lega cogli amatori di novità; </section>
    <section>22 la loro calamità sopraggiungerà improvvisa, e chi sa la triste fine dei loro anni? </section>
    <section>23 Anche queste sono massime dei Savi. Non è bene, in giudizio, aver de’ riguardi personali. </section>
    <section>24 Chi dice all’empio: ‘Tu sei giusto’, i popoli lo malediranno, lo esecreranno le nazioni. </section>
    <section>25 Ma quelli che sanno punire se ne troveranno bene, e su loro scenderanno benedizione e prosperità. </section>
    <section>26 Dà un bacio sulle labbra chi dà una risposta giusta. </section>
    <section>27 Metti in buon ordine gli affari tuoi di fuori, metti in assetto i tuoi campi, poi ti fabbricherai la casa. </section>
    <section>28 Non testimoniare, senza motivo, contro il tuo prossimo; vorresti tu farti ingannatore con le tue parole? </section>
    <section>29 Non dire: ‘Come ha fatto a me così farò a lui; renderò a costui secondo l’opera sua’. </section>
    <section>30 Passai presso il campo del pigro e presso la vigna dell’uomo privo di senno; </section>
    <section>31 ed ecco le spine vi crescean da per tutto, i rovi ne coprivano il suolo, e il muro di cinta era in rovina. </section>
    <section>32 Considerai la cosa, e mi posi a riflettere; e da quel che vidi trassi una lezione: </section>
    <section>33 Dormire un po’, sonnecchiare un po’, incrociare un po’ le mani per riposare... </section>
    <section>34 e la tua povertà verrà come un ladro, e la tua indigenza, come un uomo armato. </section>
</section>

<section>20.Proverbi Capitolo 25
    <section></section>
    <section>1 Ecco altri proverbi di Salomone, raccolti dalla gente di Ezechia, re di Giuda. </section>
    <section>2 È gloria di Dio nascondere le cose; ma la gloria dei re sta nell’investigarle. </section>
    <section>3 L’altezza del cielo, la profondità della terra e il cuore dei re non si possono investigare. </section>
    <section>4 Togli dall’argento le scorie, e ne uscirà un vaso per l’artefice; </section>
    <section>5 togli l’empio dalla presenza del re, e il suo trono sarà reso stabile dalla giustizia. </section>
    <section>6 Non fare il vanaglorioso in presenza del re, e non ti porre nel luogo dei grandi; </section>
    <section>7 poiché è meglio ti sia detto: ‘Sali qui’, anziché essere abbassato davanti al principe che gli occhi tuoi hanno veduto. </section>
    <section>8 Non t’affrettare a intentar processi, che alla fine tu non sappia che fare, quando il tuo prossimo t’avrà svergognato. </section>
    <section>9 Difendi la tua causa contro il tuo prossimo, ma non rivelare il segreto d’un altro, </section>
    <section>10 onde chi t’ode non t’abbia a vituperare, e la tua infamia non si cancelli più. </section>
    <section>11 Le parole dette a tempo son come pomi d’oro in vasi d’argento cesellato. </section>
    <section>12 Per un orecchio docile, chi riprende con saviezza è un anello d’oro, un ornamento d’oro fino. </section>
    <section>13 Il messaggero fedele, per quelli che lo mandano, è come il fresco della neve al tempo della mèsse; esso ristora l’anima del suo padrone. </section>
    <section>14 Nuvole e vento, ma punta pioggia; ecco l’uomo che si vanta falsamente della sua liberalità. </section>
    <section>15 Con la pazienza si piega un principe, e la lingua dolce spezza dell’ossa. </section>
    <section>16 Se trovi del miele, mangiane quanto ti basta; che, satollandotene, tu non abbia poi a vomitarlo. </section>
    <section>17 Metti di rado il piede in casa del prossimo, ond’egli, stufandosi di te, non abbia ad odiarti. </section>
    <section>18 L’uomo che attesta il falso contro il suo prossimo, è un martello, una spada, una freccia acuta. </section>
    <section>19 La fiducia in un perfido, nel dì della distretta, è un dente rotto, un piede slogato. </section>
    <section>20 Cantar delle canzoni a un cuor dolente è come togliersi l’abito in giorno di freddo, e mettere aceto sul nitro. </section>
    <section>21 Se il tuo nemico ha fame, dagli del pane da mangiare: se ha sete, dagli dell’acqua da bere; </section>
    <section>22 ché, così, raunerai dei carboni accesi sul suo capo, e l’Eterno ti ricompenserà. </section>
    <section>23 Il vento del nord porta la pioggia, e la lingua che sparla di nascosto, fa oscurare il viso. </section>
    <section>24 Meglio abitare sul canto d’un tetto, che in una gran casa con una moglie rissosa. </section>
    <section>25 Una buona notizia da paese lontano è come acqua fresca a persona stanca ed assetata. </section>
    <section>26 Il giusto che vacilla davanti all’empio, è come una fontana torbida e una sorgente inquinata. </section>
    <section>27 Mangiar troppo miele, non è bene, ma scrutare cose difficili è un onore. </section>
    <section>28 L’uomo che non si sa padroneggiare, è una città smantellata, priva di mura. </section>
</section>

<section>20.Proverbi Capitolo 26
    <section></section>
    <section>1 Come la neve non conviene all’estate, né la pioggia al tempo della mèsse, così non conviene la gloria allo stolto. </section>
    <section>2 Come il passero vaga qua e là e la rondine vola, così la maledizione senza motivo, non raggiunge l’effetto. </section>
    <section>3 La frusta per il cavallo, la briglia per l’asino, e il bastone per il dosso degli stolti. </section>
    <section>4 Non rispondere allo stolto secondo la sua follia, che tu non gli abbia a somigliare. </section>
    <section>5 Rispondi allo stolto secondo la sua follia, perché non abbia a credersi savio. </section>
    <section>6 Chi affida messaggi a uno stolto si taglia i piedi e s’abbevera di pene. </section>
    <section>7 Come le gambe dello zoppo son senza forza, così è una massima in bocca degli stolti. </section>
    <section>8 Chi onora uno stolto fa come chi getta una gemma in un mucchio di sassi. </section>
    <section>9 Una massima in bocca agli stolti è come un ramo spinoso in mano a un ubriaco. </section>
    <section>10 Chi impiega lo stolto e il primo che capita, è come un arciere che ferisce tutti. </section>
    <section>11 Lo stolto che ricade nella sua follia, è come il cane che torna al suo vomito. </section>
    <section>12 Hai tu visto un uomo che si crede savio? C’è più da sperare da uno stolto che da lui. </section>
    <section>13 Il pigro dice: ‘C’è un leone nella strada, c’è un leone per le vie!’ </section>
    <section>14 Come la porta si volge sui cardini, così il pigro sul suo letto. </section>
    <section>15 Il pigro tuffa la mano nel piatto; gli par fatica riportarla alla bocca. </section>
    <section>16 Il pigro si crede più savio di sette uomini che danno risposte sensate. </section>
    <section>17 Il passante che si riscalda per una contesa che non lo concerne, è come chi afferra un cane per le orecchie. </section>
    <section>18 Come un pazzo che avventa tizzoni, frecce e morte, </section>
    <section>19 così è colui che inganna il prossimo, e dice: ‘Ho fatto per ridere!’ </section>
    <section>20 Quando mancan le legna, il fuoco si spegne; e quando non c’è maldicente, cessan le contese. </section>
    <section>21 Come il carbone dà la brace, e le legna danno la fiamma, così l’uomo rissoso accende le liti. </section>
    <section>22 Le parole del maldicente son come ghiottonerie, e penetrano fino nell’intimo delle viscere. </section>
    <section>23 Labbra ardenti e un cuor malvagio son come schiuma d’argento spalmata sopra un vaso di terra. </section>
    <section>24 Chi odia, parla con dissimulazione; ma, dentro, cova la frode. </section>
    <section>25 Quando parla con voce graziosa, non te ne fidare, perché ha sette abominazioni in cuore. </section>
    <section>26 L’odio suo si nasconde sotto la finzione, ma la sua malvagità si rivelerà nell’assemblea. </section>
    <section>27 Chi scava una fossa vi cadrà, e la pietra torna addosso a chi la rotola. </section>
    <section>28 La lingua bugiarda odia quelli che ha ferito, e la bocca lusinghiera produce rovina. </section>
</section>

<section>20.Proverbi Capitolo 27
    <section></section>
    <section>1 Non ti vantare del domani, poiché non sai quel che un giorno possa produrre. </section>
    <section>2 Altri ti lodi, non la tua bocca; un estraneo, non le tue labbra. </section>
    <section>3 La pietra è grave e la rena pesante, ma l’irritazione dello stolto pesa più dell’uno e dell’altra. </section>
    <section>4 L’ira è crudele e la collera impetuosa; ma chi può resistere alla gelosia? </section>
    <section>5 Meglio riprensione aperta, che amore occulto. </section>
    <section>6 Fedeli son le ferite di chi ama; frequenti i baci di chi odia. </section>
    <section>7 Chi è sazio calpesta il favo di miele; ma, per chi ha fame, ogni cosa amara è dolce. </section>
    <section>8 Come l’uccello che va ramingo lungi dal nido, così è l’uomo che va ramingo lungi da casa. </section>
    <section>9 L’olio e il profumo rallegrano il cuore; così fa la dolcezza d’un amico coi suoi consigli cordiali. </section>
    <section>10 Non abbandonare il tuo amico né l’amico di tuo padre, e non andare in casa del tuo fratello nel dì della tua sventura; un vicino dappresso val meglio d’un fratello lontano. </section>
    <section>11 Figliuol mio, sii savio e rallegrami il cuore, così potrò rispondere a chi mi vitupera. </section>
    <section>12 L’uomo accorto vede il male e si nasconde, ma gli scempi passan oltre e ne portan la pena. </section>
    <section>13 Prendigli il vestito giacché ha fatto cauzione per altri; fatti dare dei pegni, poiché s’è reso garante di stranieri. </section>
    <section>14 Chi benedice il prossimo ad alta voce, di buon mattino, sarà considerato come se lo maledicesse. </section>
    <section>15 Un gocciolar continuo in giorno di gran pioggia e una donna rissosa son cose che si somigliano. </section>
    <section>16 Chi la vuol trattenere vuol trattenere il vento, e stringer l’olio nella sua destra. </section>
    <section>17 Il ferro forbisce il ferro; così un uomo ne forbisce un altro. </section>
    <section>18 Chi ha cura del fico ne mangerà il frutto; e chi veglia sul suo padrone sarà onorato. </section>
    <section>19 Come nell’acqua il viso risponde al viso, così il cuor dell’uomo risponde al cuore dell’uomo. </section>
    <section>20 Il soggiorno dei morti e l’abisso sono insaziabili, e insaziabili son gli occhi degli uomini. </section>
    <section>21 Il crogiuolo è per l’argento, il forno fusorio per l’oro, e l’uomo è provato dalla bocca di chi lo loda. </section>
    <section>22 Anche se tu pestassi lo stolto in un mortaio in mezzo al grano col pestello, la sua follia non lo lascerebbe. </section>
    <section>23 Guarda di conoscer bene lo stato delle tue pecore, abbi gran cura delle tue mandre; </section>
    <section>24 perché le ricchezze non duran sempre, e neanche una corona dura d’età in età. </section>
    <section>25 Quando è levato il fieno, subito rispunta la fresca verdura e le erbe dei monti sono raccolte. </section>
    <section>26 Gli agnelli ti danno da vestire, i becchi di che comprarti un campo, </section>
    <section>27 e il latte delle capre basta a nutrir te, a nutrir la tua famiglia e a far vivere le tue serve. </section>
</section>

<section>20.Proverbi Capitolo 28
    <section></section>
    <section>1 L’empio fugge senza che alcuno lo perseguiti, ma il giusto se ne sta sicuro come un leone. </section>
    <section>2 Per i suoi misfatti i capi d’un paese son numerosi, ma, con un uomo intelligente e pratico delle cose, l’ordine dura. </section>
    <section>3 Un povero che opprime i miseri è come una pioggia che devasta e non dà pane. </section>
    <section>4 Quelli che abbandonano la legge, lodano gli empi; ma quelli che l’osservano, fan loro la guerra. </section>
    <section>5 Gli uomini dati al male non comprendono ciò ch’è giusto, ma quelli che cercano l’Eterno comprendono ogni cosa. </section>
    <section>6 Meglio il povero che cammina nella sua integrità, del perverso che cammina nella doppiezza, ed è ricco. </section>
    <section>7 Chi osserva la legge è un figliuolo intelligente, ma il compagno dei ghiottoni fa vergogna a suo padre. </section>
    <section>8 Chi accresce i suoi beni con gl’interessi e l’usura, li aduna per colui che ha pietà dei poveri. </section>
    <section>9 Se uno volge altrove gli orecchi per non udire la legge, la sua stessa preghiera è un abominio. </section>
    <section>10 Chi induce i giusti a battere una mala via cadrà egli stesso nella fossa che ha scavata; ma gli uomini integri erediteranno il bene. </section>
    <section>11 Il ricco si reputa savio, ma il povero ch’è intelligente, lo scruta. </section>
    <section>12 Quando i giusti trionfano, la gloria è grande; ma, quando gli empi s’innalzano, la gente si nasconde. </section>
    <section>13 Chi copre le sue trasgressioni non prospererà, ma chi le confessa e le abbandona otterrà misericordia. </section>
    <section>14 Beato l’uomo ch’è sempre timoroso! ma chi indura il suo cuore cadrà nella sfortuna. </section>
    <section>15 Un empio che domina un popolo povero, è un leone ruggente, un orso affamato. </section>
    <section>16 Il principe senza prudenza fa molte estorsioni, ma chi odia il lucro disonesto prolunga i suoi giorni. </section>
    <section>17 L’uomo su cui pesa un omicidio, fuggirà fino alla fossa; nessuno lo fermi! </section>
    <section>18 Chi cammina integramente sarà salvato, ma il perverso che batte doppie vie, cadrà a un tratto. </section>
    <section>19 Chi lavora la sua terra avrà abbondanza di pane; ma chi va dietro ai fannulloni avrà abbondanza di miseria. </section>
    <section>20 L’uomo fedele sarà colmato di benedizioni, ma chi ha fretta d’arricchire non rimarrà impunito. </section>
    <section>21 Aver de’ riguardi personali non è bene; per un pezzo di pane l’uomo talvolta diventa trasgressore. </section>
    <section>22 L’uomo invidioso ha fretta d’arricchire, e non sa che gli piomberà addosso la miseria. </section>
    <section>23 Chi riprende qualcuno gli sarà alla fine più accetto di chi lo lusinga con le sue parole. </section>
    <section>24 Chi ruba a suo padre e a sua madre e dice: ‘Non è un delitto!’, è compagno del dissipatore. </section>
    <section>25 Chi ha l’animo avido fa nascere contese, ma chi confida nell’Eterno sarà saziato. </section>
    <section>26 Chi confida nel proprio cuore è uno stolto, ma chi cammina saviamente scamperà. </section>
    <section>27 Chi dona al povero non sarà mai nel bisogno, ma colui che chiude gli occhi, sarà coperto di maledizioni. </section>
    <section>28 Quando gli empi s’innalzano, la gente si nasconde; ma quando periscono, si moltiplicano i giusti. </section>
</section>

<section>20.Proverbi Capitolo 29
    <section></section>
    <section>1 L’uomo che, essendo spesso ripreso, irrigidisce il collo, sarà di subito fiaccato, senza rimedio. </section>
    <section>2 Quando i giusti son numerosi, il popolo si rallegra: ma quando domina l’empio, il popolo geme. </section>
    <section>3 L’uomo che ama la sapienza, rallegra suo padre; ma chi frequenta le meretrici dissipa i suoi beni. </section>
    <section>4 Il re, con la giustizia, rende stabile il paese; ma chi pensa solo a imporre tasse, lo rovina. </section>
    <section>5 L’uomo che lusinga il prossimo, gli tende una rete davanti ai piedi. </section>
    <section>6 Nella trasgressione del malvagio v’è un’insidia; ma il giusto canta e si rallegra. </section>
    <section>7 Il giusto prende conoscenza della causa de’ miseri, ma l’empio non ha intendimento né conoscenza. </section>
    <section>8 I beffardi soffian nel fuoco delle discordie cittadine, ma i savi calmano le ire. </section>
    <section>9 Se un savio viene a contesa con uno stolto, quello va in collera e ride, e non c’è da intendersi. </section>
    <section>10 Gli uomini di sangue odiano chi è integro, ma gli uomini retti ne proteggono la vita. </section>
    <section>11 Lo stolto dà sfogo a tutta la sua ira, ma il savio rattiene la propria. </section>
    <section>12 Quando il sovrano dà retta alle parole menzognere, tutti i suoi ministri sono empi. </section>
    <section>13 Il povero e l’oppressore s’incontrano; l’Eterno illumina gli occhi d’ambedue. </section>
    <section>14 Il re che fa ragione ai miseri secondo verità, avrà il trono stabilito in perpetuo. </section>
    <section>15 La verga e la riprensione danno sapienza; ma il fanciullo lasciato a se stesso, fa vergogna a sua madre. </section>
    <section>16 Quando abbondano gli empi, abbondano le trasgressioni; ma i giusti ne vedranno la ruina. </section>
    <section>17 Correggi il tuo figliuolo; egli ti darà conforto, e procurerà delizie all’anima tua. </section>
    <section>18 Quando non c’è visioni, il popolo è senza freno; ma beato colui che osserva la legge! </section>
    <section>19 Uno schiavo non si corregge a parole; anche se comprende, non ubbidisce. </section>
    <section>20 Hai tu visto un uomo precipitoso nel suo parlare? C’è più da sperare da uno stolto che da lui. </section>
    <section>21 Se uno alleva delicatamente da fanciullo il suo servo, questo finirà per voler essere figliuolo. </section>
    <section>22 L’uomo iracondo fa nascere contese, e l’uomo collerico abbonda in trasgressioni. </section>
    <section>23 L’orgoglio abbassa l’uomo, ma chi è umile di spirito ottiene gloria. </section>
    <section>24 Chi fa società col ladro odia l’anima sua; egli ode la esecrazione e non dice nulla. </section>
    <section>25 La paura degli uomini costituisce un laccio, ma chi confida nell’Eterno è al sicuro. </section>
    <section>26 Molti cercano il favore del principe, ma l’Eterno fa giustizia ad ognuno. </section>
    <section>27 L’uomo iniquo è un abominio per i giusti, e colui che cammina rettamente è un abominio per gli empi. </section>
</section>

<section>20.Proverbi Capitolo 30
    <section></section>
    <section>1 Parole di Agur, figliuolo di Jaké. Sentenze pronunziate da quest’uomo per Itiel, per Itiel ed Ucal. </section>
    <section>2 Certo, io sono più stupido d’ogni altro, e non ho l’intelligenza d’un uomo. </section>
    <section>3 Non ho imparato la sapienza, e non ho la conoscenza del Santo. </section>
    <section>4 Chi è salito in cielo e n’è disceso? Chi ha raccolto il vento nel suo pugno? Chi ha racchiuse l’acque nella sua veste? Chi ha stabilito tutti i confini della terra? Qual è il suo nome e il nome del suo figlio? Lo sai tu? </section>
    <section>5 Ogni parola di Dio è affinata col fuoco. Egli è uno scudo per chi confida in lui. </section>
    <section>6 Non aggiunger nulla alle sue parole, ch’egli non t’abbia a riprendere, e tu non sia trovato bugiardo. </section>
    <section>7 Io t’ho chiesto due cose: non me le rifiutare, prima ch’io muoia: </section>
    <section>8 allontana da me vanità e parola mendace; non mi dare né povertà né ricchezze, cibami del pane che m’è necessario, </section>
    <section>9 ond’io, essendo sazio, non giunga a rinnegarti, e a dire: ‘Chi è l’Eterno?’ ovvero, diventato povero, non rubi, e profani il nome del mio Dio. </section>
    <section>10 Non calunniare il servo presso al suo padrone, ch’ei non ti maledica e tu non abbia a subirne la pena. </section>
    <section>11 V’è una razza di gente che maledice suo padre e non benedice sua madre. </section>
    <section>12 V’è una razza di gente che si crede pura, e non è lavata dalla sua sozzura. </section>
    <section>13 V’è una razza di gente che ha gli occhi alteri e come! e le palpebre superbe. </section>
    <section>14 V’è una razza di gente i cui denti sono spade e i mascellari, coltelli, per divorare del tutto i miseri sulla terra, e i bisognosi fra gli uomini. </section>
    <section>15 La mignatta ha due figliuole, che dicono: ‘Dammi’ ‘dammi!’. Ci son tre cose che non si sazian mai, anzi quattro, che non dicon mai: ‘Basta!’ </section>
    <section>16 Il soggiorno dei morti, il seno sterile, la terra che non si sazia d’acqua, e il fuoco, che non dice mai: ‘Basta!’ </section>
    <section>17 L’occhio di chi si fa beffe del padre e disdegna d’ubbidire alla madre, lo caveranno i corvi del torrente, lo divoreranno gli aquilotti. </section>
    <section>18 Ci son tre cose per me troppo maravigliose; anzi quattro, ch’io non capisco: </section>
    <section>19 la traccia dell’aquila nell’aria, la traccia del serpente sulla roccia, la traccia della nave in mezzo al mare, la traccia dell’uomo nella giovane. </section>
    <section>20 Tale è la condotta della donna adultera: essa mangia, si pulisce la bocca, e dice: ‘Non ho fatto nulla di male!’ </section>
    <section>21 Per tre cose la terra trema, anzi per quattro, che non può sopportare: </section>
    <section>22 per un servo quando diventa re, per un uomo da nulla quando ha pane a sazietà, </section>
    <section>23 per una donna, non mai chiesta, quando giunge a maritarsi, e per una serva quando diventa erede della padrona. </section>
    <section>24 Ci son quattro animali fra i più piccoli della terra, e nondimeno pieni di saviezza: </section>
    <section>25 le formiche, popolo senza forze, che si preparano il cibo durante l’estate; </section>
    <section>26 i conigli, popolo non potente, che fissano la loro dimora nelle rocce; </section>
    <section>27 le locuste, che non hanno re, e procedon tutte, divise per schiere; </section>
    <section>28 la lucertola, che puoi prender con le mani, eppur si trova nei palazzi dei re. </section>
    <section>29 Queste tre creature hanno una bella andatura, anche queste quattro hanno un passo magnifico: </section>
    <section>30 il leone, ch’è il più forte degli animali, e non indietreggia dinanzi ad alcuno; </section>
    <section>31 il cavallo dai fianchi serrati, il capro, e il re alla testa dei suoi eserciti. </section>
    <section>32 Se hai agito follemente cercando d’innalzarti, o se hai pensato del male, mettiti la mano sulla bocca; </section>
    <section>33 perché, come chi sbatte la panna ne fa uscire il burro, chi comprime il naso ne fa uscire il sangue, così chi spreme l’ira ne fa uscire contese. </section>
</section>

<section>20.Proverbi Capitolo 31
    <section></section>
    <section>1 Parole del re Lemuel. Sentenze con le quali sua madre lo ammaestrò. </section>
    <section>2 Che ti dirò, figlio mio? che ti dirò, figlio delle mie viscere? che ti dirò, o figlio dei miei voti? </section>
    <section>3 Non dare il tuo vigore alle donne, né i tuoi costumi a quelle che perdono i re. </section>
    <section>4 Non s’addice ai re, o Lemuel, non s’addice ai re bere del vino, né ai principi, bramar la cervogia: </section>
    <section>5 che a volte, avendo bevuto, non dimentichino la legge, e non disconoscano i diritti d’ogni povero afflitto. </section>
    <section>6 Date della cervogia a chi sta per perire, e del vino a chi ha l’anima amareggiata; </section>
    <section>7 affinché bevano, dimentichino la loro miseria, e non si ricordin più dei loro travagli. </section>
    <section>8 Apri la tua bocca in favore del mutolo, per sostener la causa di tutti i derelitti; </section>
    <section>9 apri la tua bocca, giudica con giustizia, fa’ ragione al misero ed al bisognoso. </section>
    <section>10 Una donna forte e virtuosa chi la troverà? il suo pregio sorpassa di molto quello delle perle. </section>
    <section>11 Il cuore del suo marito confida in lei, ed egli non mancherà mai di provviste. </section>
    <section>12 Ella gli fa del bene, e non del male, tutti i giorni della sua vita. </section>
    <section>13 Ella si procura della lana e del lino, e lavora con diletto con le proprie mani. </section>
    <section>14 Ella è simile alle navi dei mercanti: fa venire il suo cibo da lontano. </section>
    <section>15 Ella si alza quando ancora è notte, distribuisce il cibo alla famiglia e il còmpito alle sue donne di servizio. </section>
    <section>16 Ella posa gli occhi sopra un campo, e l’acquista; col guadagno delle sue mani pianta una vigna. </section>
    <section>17 Ella si ricinge di forza i fianchi, e fa robuste le sue braccia. </section>
    <section>18 Ella s’accorge che il suo lavoro rende bene; la sua lucerna non si spegne la notte. </section>
    <section>19 Ella mette la mano alla ròcca, e le sue dita maneggiano il fuso. </section>
    <section>20 Ella stende le palme al misero, e porge le mani al bisognoso. </section>
    <section>21 Ella non teme la neve per la sua famiglia, perché tutta la sua famiglia è vestita di lana scarlatta. </section>
    <section>22 Ella si fa dei tappeti, ha delle vesti di lino finissimo e di porpora. </section>
    <section>23 Il suo marito è rispettato alle porte, quando si siede fra gli Anziani del paese. </section>
    <section>24 Ella fa delle tuniche e le vende, e delle cinture che dà al mercante. </section>
    <section>25 Forza e dignità sono il suo manto, ed ella si ride dell’avvenire. </section>
    <section>26 Ella apre la bocca con sapienza, ed ha sulla lingua insegnamenti di bontà. </section>
    <section>27 Ella sorveglia l’andamento della sua casa, e non mangia il pane di pigrizia. </section>
    <section>28 I suoi figliuoli sorgono e la proclaman beata, e il suo marito la loda, dicendo: </section>
    <section>29 ‘Molte donne si son portate valorosamente, ma tu le superi tutte’! </section>
    <section>30 La grazia è fallace e la bellezza è cosa vana; ma la donna che teme l’Eterno è quella che sarà lodata. </section>
    <section>31 Datele del frutto delle sue mani, e le opere sue la lodino alle porte! </section>
</section>


			</div>
		</div>

		<script src="dist/reveal.js"></script>
		<script src="plugin/notes/notes.js"></script>
		<script src="plugin/markdown/markdown.js"></script>
		<script src="plugin/highlight/highlight.js"></script>
		<script>
			// More info about initialization & config:
			// - https://revealjs.com/initialization/
			// - https://revealjs.com/config/
			Reveal.initialize({
				hash: true,

				// Learn about plugins: https://revealjs.com/plugins/
				plugins: [ RevealMarkdown, RevealHighlight, RevealNotes ]
			});
		</script>
	</body>
</html>
